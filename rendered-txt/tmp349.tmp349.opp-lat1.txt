DECII AUSONII GALLI BURDIGALENSIS OPERA QUAE EXSTANT.
PRAEFATIUNCULAE.
Theodosius Augustus Ausonio parenti salutem.
Amor meus in te est, et admiratio ingenii atque eru- ditionis tuae, quae multo maxima sunt, fecit parens jucundissime, ut morem principibus aliis solitum se- questrarem; familiaremque sermonem autographum ad te transmitterem, postulans pro jure, non quidem regio, sed illius privatae inter nos charitalis, ne fraudari me scriptorum tuorum lectione patiaris, quae olim mihi cognita et jam per tempus oblita, rursum desidero : non solum ut quae sunt nota recolantur, sed ut ea quae fama celebri adjecta memorantur, accipiam. Quae tu de promptuario scriniorum tuorum, qui me amas, li- bens impartiare, secutus exempla auctorum optimorum (quibus par esse meruisti) qui Octaviano Augusto re- rum potienti certatim sua opera tradebant, nullo fine
in ejus honorem multa condentes. Qui illos haud sciam, an aequaliter, ac ego te, admiratus sit, certe non am- plius diligebat. Vale, parens
.
Theodosio Augusto Ausonius
.
Agricolam si flava Ceres dare semina terrae,
Gradivus jubeat si capere arma ducem,
Solvere de portu classem Neptunus inermem,
Fidere tam fas est, quam dubitare nefas :
Insanum quamvis hiemet mare, crudaque tellus
Seminibus, bello nec satis apta manus.
Nil dubites auctore bono. Mortalia quaerunt
Consilium. Certus jussa capesse Dei.
Scribere me Augustus jubet, et mea carmina poscit,
Pene rogans. Blando vis latet imperio.
Non habeo ingenium; Caesar sed jussit : habebo.
Cur me posse negem, posse quod ille putat?
Invalidas vires ipse excitat : et juvat idem,
Qui jubet : obsequium sufficit esse meum.
Non tutum renuisse deo. Laudata pudoris
Saepe mora est : quotiens contra parem dubites.
Quin etiam non jussa parant erumpere dudum
Carmina. Quis nolit Caesaris esse liber?
Ne ferat indignum vatem, centumque lituras,
Mutandas semper deteriore nota.
Tu modo te jussisse, pater Romane, memento;
Inque meis culpis da tibi tu veniam.
Ausonius Syagrio suo S
.
Ausonius genitor nobis. Ego nomine eodem
Qui sim, qua secta, stirpe, lare, et patria.
Ascripsi, ut nosses, bone vir, quicumque fuissem.
Et notum memori me coleres animo.
Vasates patria est patri : gens Aedua matri
De patre : Tarbellis sed genitrix ab Aquis.
Ipse ego Burdigalae genitus : divisa per urbes
Quatuor antiquas stirpis origo meae.
Hinc late fusa est cognatio, nomina multis
Ex nostra, ut placitum, ducta domo veniant.
Derivata aliis : nobis ab stemmate primo
Et non cognati, sed genitiva placent.
Sed redeo ad seriem : genitor studuit medicinae.
Disciplinarum quae dedit una Deum.
Nos ad grammaticen studium convertimus, et mox,
Rhetorices etiam quod satis attigimus.
Nec fora non celebrata mihi : sed cura docendi
Cultior, et nomen Grammatici merui.
Non tam grande quidem, quo gloria nostra subiret
Aemilium aut Scaurum, Berytiumque Probum :
Sed quo nostrates, Aquitanica nomina, multos
Collatus, non et subditus, aspicerem.
Exactisque dehinc per trina decennia fastis
Asserui doctor municipalem operam.
Aurea et Augusti palatia jussus adire,
Augustam sobolem grammaticus docui :
Mox etiam rhetor : nec enim fiducia nobis
Vana, aut non solidi gloria judicii.
Cedo tamen fuerint fama potiore magistri,
Dum nulli fuerit discipulus melior.
Alcides Atlantis, et Aeacides Chironis,
Pene Jove iste satus, filius ille Jovis,
Thessaliam, Thebasque suos habuere penates :
At meus hic loto regnat in orbe suo.
Cujus ego comes, et quaestor, et culmen honorum,
Praefectus Gallis, et Libyae, et Latio :
Et prior indeptus fasces, Latiamque curulem,
Consul, collega posteriore, fui.
Hic ego Ausonius : sed tu ne temne, quod ultro
Patronum nostris te paro carminibus.
Pectoris ut nostri sedem colis, alme Syagri,
Communemque habitas, alter ego, Ausonium :
Sic etiam nostro praefatus habebere libro,
Differat ut nihilo, sit tuus, anne meus.
Ausonius Latino Pacato Drepanio, Filio
.
Cui dono lepidum novum libellum?
Veronensis ait poeta quondam :
Inventoque dedit statim Nepoti.
At nos illepidum, rudem libellum,
Burras, quisquilias, ineptiasque.
Credemus gremio cui fovendum?
Inveni, trepide silete nactae.
Nec doctum minus, et magis benignum,
Quam quem Gallia praebuit Catullo.
Hoc nullus mihi charior meorum;
Quem pluris faciunt novem Sorores,
Quam cunctos alios, Marone dempto.
Pacatum haud dubie. Poeta, dicis.
Ipse est, intrepide volate versus :
Et nidum in gremio fovete tuto.
Hic vos diligere, hic volet tueri.
Ignoscenda teget, probata tradet,
Post hunc judicium timete nullum.
EPIGRAMMATA.
I.
De Augusto
. Phoebe potens numeris, praeses Tritonia bellis, Tu quoque ab aerio praepes Victoria lapsu, Come serenatam duplici diademate frontem, Serta ferens, quae dona togae, quae praemia pugnae. Bellandi fandique potens Augustus, honorem Bis meret; ut geminet titulos, qui praelia Musis Temperat, et Geticum moderatur Apolline Martem. Arma inter Chunosque truces, furtoque nocentes Sauromatas, quantum cessat de tempore belli, Indulget Clariis tantum inter castra Camoenis. Vix posuit volucres stridentia tela sagittas, Musarum ad calamos fertur manus, otia nescit, Et commutata meditatur arundine carmen.
Sed carmen non molle modis, bella horrida Martis Odrysii, Thressaeque viraginis arma retractat. Exsulta, Aeacide, celebraris vate superbo Rursum : Romanusque libi contingit Homerus.
II.
De fera a Cassare interfecta
.
Cedere quae lato nescii fera saucia ferro,
Armatique urget tela cruenta viri.
Quam grandes parvo patitur sub vulnere mortes,
Et solam lethi vim probat esse manum!
Mirantur casusque novos, subitasque ruinas :
Quaeritur, et fallit lumina plaga recens.
Nec contenta ictos lethaliter ire per artus,
Conjungit mortes una sagitta duas.
Plurima communi pereunt si fulminis ictu,
Haec quoque de coelo vulnera missa putes.
III.
Danubius Nilum alloquitur
.
Illyricis regnator aquis, tibi, Nile, secundus,
Danubius laetum profero fonte caput.
Salvere Augustos jubeo, natumque, patremque.
Armiferis alui quos ego Pannoniis.
Nuntius Euxino jam nunc volo currere ponto,
Ut sciat hoc Superum cura secunda Valens;
Caede, fuga, flammis stratos periisse Suevos :
Nec Rhenum Gallis limitis esse loco.
Quod si lege maris refluus mihi curreret amnis,
Huc possem victos inde referre Gothos.
IV.
Idem eumdem alloquitur
.
Danubius penitis caput occultatus in oris.
Totus sub vestra jam ditione fluo.
Qua gelidum fontem mediis effundo Suevis,
Imperiis gravidas qua seco Pannonias.
Et qua dives aquis Scythico solvo ostia ponto :
Omnia sub vestrum flumina mitto jugum.
Augusto dabitur, sed proxima palma, Valenti.
Inveniet fontes hic quoque, Nile, tuos.
V.
Sub Valentiniani Junioris signo marmoreo
.
Nunc te marmoreum pro sumptu fecimus; at cum
Augustus frater remeaverit, aureus esto.
VI.
Picturae subditi, ubi Leo una a Gratiano sagitta occisus est
.
Quod leo tam tenui patitur sub arundine lethum,
Non vires ferri, sed ferientis agunt.
VII.
De matre Augusti
.
Ante omnes alias felix tamen hoc ego dicar :
Sive deum peperi femina, sive virum.
VIII.
Exhortatio ad modestiam
.
Fama est fictilibus coenasse Agathoclea regem,
Atque abacum Samio saepe onerasse luto,
Fercula gemmatis cum poneret horrida vasis;
Et misceret opes pauperiemque simul.
Quaerenti causam respondit : Rex ego qui sum
Sicaniae, figulo sum genitore satus.
Fortunam reverenter habe, quicumque repente
Dives ab exsilii progrediere loco.
IX.
De suis poematis
.
Est jocus in nostris, sunt seria multa, libellis;
Stoicus has partes, has Epicurus agit.
Salva mihi veterum maneat dum regula morum;
Ludat permistis sobria Musa jocis.
X.
In Eumpinam adulteram
.
Toxica zelotypo dedit uxor moecha marito;
Nec satis ad mortem credidit esse datum.
Miscuit argenti lethalia pondera vivi;
Cogeret ut celerem vis geminata necem.
Dividat haec si quis, faciunt discreta venenum.
Antidotum sumet qui sociata bibet.
Ergo inter sese dum noxia pocula certant,
Cessit lethalis noxa salutiferae.
Protinus et vacuos alvi petiere recessus,
Lubrica dejectis qua via nota cibis.
Quam pia cura deum! prodest crudelior uxor.
Et cum fata volunt, bina venena juvant.
XI.
Echo ad pictorem
.
Vane, quid affectas faciem mihi ponere, pictor,
Ignotamque oculis sollicitare deam?
Aeris et linguae sum filia, mater inanis
Indicii, vocem quae sine mente gero.
Extremos pereunte modos a fine reducens,
Ludificata sequor verba aliena meis.
Auribus in vestris habito penetrabilis Echo :
Et si vis similem pingere, pinge sonum.
XII.
In simulacrum Occasionis et Poenitentias
.
Cujus opus? Phidiae, qui signum Pallados, ejus
Quique Jovem fecit, tertia palma ego sum.
Sum dea quae rara, et paucis OCCASIO nota.
Quid rotulae insistis? Stare loco nequeo.
Quid talaria habes? Volueris sum. Mercurius quae
Fortunare solet, tardo ego, cum volui.
Crine tegis faciem. Cognosci nolo; sed heus tu
Occipiti calvo es. Ne tenear fugiens.
Quae tibi juncta comes? Dicat tibi. Dic rogo quae sis.
Sum dea cui nomen nec Cicero ipse dedit,
Sum dea quae facti non factique exigo poenas.
Nempe ut poeniteat, sic METANOEA vocor.
Tu modo die quid agat tecum? Si quando volavi,
Haec manet, hanc retinent quos ego praeterii.
Tu quoque, dum rogitas, dum percontando moraris,
Elapsam dices me tibi de manibus.
XIII.
De lepore capto a cane marino
.
Trinacrii quondam currentem in littoris ora
Ante canes leporem caeruleus rapuit.
At lepus : In me omnis terrae pelagique rapina est,
Forsitan et coeli, si canis astra tenet.
XIV.
De Pergamo scriptore fugitivo, qui captus fuerat
.
Tam segnis scriptor quam lentus, Pergame, cursor,
Fugisti, et primo captus es in stadio.
Ergo notas scripto tolerasti, Pergame, vultu,
Et quas neglexit dextera, frons patitur.
XV.
In eumdem Pergamum
.
Pergame, non recte punitus : fronte subisti
Supplicium lentae quod meruere manus.
At tu, qui dominus, peccantia membra coerce,
Injustum falsos excruciare reos.
Aut inscribe istam, quae non vult scribere, dextram,
Aut profugos ferri pondere necte pedes.
XVI.
De se et uxore
.
Laidas et Glyceras, lascivae nomina famae,
Conjux in nostro carmine cum legeret,
Ludere me dixit, falsoque in amore jocari :
Tanta illi nostra est de probitate fides.
XVII.
Ad uxorem suam
.
Uxor, vivamus, quod viximus, et teneamus
Nomina quae primo sumpsimus in thalamo;
Nec ferat ulla dies, ut commutemur in aevo;
Quin tibi sim juvenis, tuque puella mihi.
Nestore sim quamvis provectior, aemulaque annis
Vincas Cumanam tu quoque Deiphoben;
Nos ignoremus quid sit matura senectus.
Scire aevi incertum, non numerare decet.
XVIII.
In Meroen anum ebriosam
.
Qui primus, MEROE, nomen tibi condidit, ille
Thesidae nomen condidit Hippolyto.
Nam divinare est, nomen componere, quod sit
Fortunae, morum, vel necis indicium.
Protesilae, tibi nomen sic fata dederunt :
Victima quod Trojae prima futurus eras.
Idmona quod vatem, medicum quod Iapida dicunt,
Discendas artes nomina praeveniunt.
Et tu sic,
Meroe
: non quod sis atra colore,
Ut quae Niliaca nascitur in Meroe;
Infusum sed quod vinum non diluis undis,
Potare immixtum sueta merumque merum.
XIX.
Nemesis e Graeco
,
Me lapidem quondam Persae advexere, tropaeum
Ut fierem bello; nunc ego sum
NEMESIS
.
At sicut Graecis victoribus adsto tropaeum,
Punio sic Persas vaniloquos Nemesis.
XX.
De varietate fortunae, e Graeco
.
The auro invento, qui limina mortis inibat,
Liquit ovans laqueum quo periturus erat.
At qui, quod terrae abdiderat, non repperit aurum.
Quem laqueum invenit, nexuit, et periit.
XXI
Idem aliter
.
Qui laqueum collo nectebat, repperit aurum.
Thesaurique loco deposuit laqueum.
At qui condiderat, postquam non repperit aurum.
Aptavit collo quein reperit laqueum.
XXII.
De Thrasybulo Lacedaemonio
.
Excipis adverso quod pectore vulnera septem;
Arma superveheris quod, Thrasybule, tua :
Non dolor hic patris, P(??)anae sed gloria major.
Rarum tam pulchro funere posse frui.
Quem postquam moesto socii posuere feretro.
Talia magnanimus edidit orsa pater :
Flete alios, natus lacrymis non indiget ullis,
Ei meus, et talis, et Lacedaemonius.
XXIII.
De Lacaena matre
.
Mater Lacaena clypeo obarmans filium,
Cum hoc, inquit, aut in hoc redi.
XXIV.
In divitem quemdam
.
Quidam superbus apibus et festu tumens,
Tantumque verbis nobilis,
Spernit vigentis clara saecli nomina,
Antiqua captans stemmata,
Martem, Remumque, et conditorem Romulum,
Primos parentes nuncupans.
Hos ille Serum veste contexi jubet;
Hos caelat argento gravi,
Ceris inurens januarum limina,
Et atriorum pegmata.
Credo quod illi nec pater certus fuit.
Et mater est vere lupa.
XXV.
Antisthenes, Cynicus philosophus
.
Inventor primus Cynices ego. Quae ratio isthaec?
Alcides multo dicitur esse prior;
Alcida quondam fueram doctore secundus,
Nunc ego sum Cynices primus, et ille deus.
XXVI.
Idem
.
Discipulus nulli melior, meliorve magister,
Ef? uptTW συνέβη, xal χυνιχήν σοφίην
.
Dicere me verum novit, qui novit utrumque,
Καί θεόν λλχείδην, χαέ χύνα Διογένην
.
XXVII.
Libero patri
.
Αίγυπτου /xiv νΟσιρις έγώ, Μυσών Si Φανάχης
,
Βάκχος ivi ζωοΓσίν, ivi ψθιμένοις
Πυρογίνιής, Sixtpug, Τίτανολέτης Διόνυσσος
.
XXVIII.
Myobarbum Liberi patris signo marmoreo in villa nostra omnium deorum argumenta habentis
,
Ogygia me Bacchum vocat;
Osirin Aegyptus putat;
Mysi Phanacen nominant;
Dionyson Indi existimant;
Romana sacra Liberum;
Arabica gens Adoneum;
Lucaniacus pantheum.
XXIX.
In Corydonem marmoreum
.
Αίξ, χίμαρος, πτόρ»?, ποιμόν, ραβδούχος, ίλαίν
,
Εις λίθος ix πάντων λιτός έγώ Καρυδών
.
XXX.
In simulacrum Sapphus
,
Lesbia Pieriis Sappho soror addita Musis,
Eιμ ivocvfi Αυ ρικών, Άονίδων δΐκάτη
.
XXXI.
Deae Veneris
.
Oria salo, suscepta solo, patre edita coelo,
Aeneadum genitrix, hic habito alma Venus.
XXXII.
Ad libellum suum de Proculo
,
Si tineas, cariemque pati te, charta, necesse est,
Incipe versiculis anteperire meis.
Malo, inquis, tineis. Sapis, aerumnose Libelle,
Perfungi mavis qui leviore malo.
Ast ego damnosae nolo otia perdere Musae,
Jacturam somni quae parit, atque olei.
Utilius dormire fuit, quam perdere somnum,
Atque oleum. Bene ais. Causa sed ista mihi est;
Irascor Proculo : cujus facundia tanta est,
Quantus honor. Scripsit plurima, quae cohibet.
Hunc studeo ulcisci : et prompta est baec ultio vati :
Qui sua non edit carmina, nostra legat.
A Hujus in arbitrio est, seu te juvenescere cedro,
Seu jubeat duris vermibus esse cibum.
Huic ego, quod nobis superest ignobilis oti,
Deputo : sive legat, quae dabo, sive tegat.
XXXIII.
De nomine cujusdam Lucii, sculpto in mar- more
.
Lucius una quidem, geminis sed dissita punctis
Littera : praenomen sic L nota sola facit.
Post M incisum est : puto sic M non tota videtur.
Dissiluit saxi fragmine laesus apex.
Nec quisquam, Marius, seu Marcius, anne Metellus
Hic jaceat, certis noverit indiciis.
Truncatis convulsa jacent elementa figuris.
Omnia confusis interiere notis.
Miremur periisse homines? monumenta fatiscunt,
Mors etiam saxis, nominibusque venit.
XXXIV.
De Sabina uxore
.
Sive probas Tyrio textam subtegmine vestem :
Seu placet Inscripti commoditas tituli :
Ipsius hoc dominae concinnat utrumque venustas.
Has geminas artes una Sabina colit.
XXXV.
De eadem Sabina
.
Laudet Achaemenias Orientis gloria telas :
Molle aurum pallis, Graecia, texe tuis,
Non minus Ausoniam celebret dum fama Sabinam,
Parcentem magnis sumptibus, arte parem.
XXXVI,
De eadem Sabina
.
Licia qui texunt et carmina; carmina Musis,
Licia contribuunt, casti Minerva, tibi.
Ast ego rem sociam non dissociabo, Sabina :
Versibus inscripsi quae mea texta meis.
XXXVII
De Chresto et Acindyno fratribus
.
Xρηστός, 'Ακίνδυνος, εισιν οίκτρά δέ τέκνα
,
Moribus ambo malis, nomina falsa gerunt
Ούδ’ ουτος χωστός, ουδ' ουτος ακίνδυνος έστιν
.
Una potest ambos littera corrigere.
Atx*v Xρηστός 'Ακίνδυνος sλφ* άπολέσση
:
Κίνδυνος
hic fiet; frater "
Αχρηστος
erit.
XXXVIII.
De iisdem
.
Germani fratres sunt, Chrestos, Acindynos alter,
Falsum nomen utrique; sed ut verum sit utrique,
Alpha suum Chresto det Acindynos, ipse sine alpha
Permaneat, verum nomen uterque geret.
XXXIX.
Ad Philomusum Grammaticum
.
Emptis quod libris libi bibliotheca referta est;
Doctum, et grammaticum te, Philomuse, putas?
Hoc genere et chordas, et plectra et barbita conde.
Omnia mercatus, cras citharoedus eris.
XL.
In statuam Rufi, rhetoris semiviri, et elinguis
.
Rhetoris haec Rufi statua est, Nil verius. Ipsa est.
Ipsa adeo linguam non habet, et cerebrum.
Et riget, et surda est, et non videt. Omnia Rufi.
Unum dissimile est. Mollior ille fuit.
XLI.
In tabulam, ubi erat picta imago Rufi rhetoris
.
Elinguem quis te dicentis imagine pinxit?
Dic mibi, Rufe. Taces. Nil tibi tam simile est.
XLII.
De eadem tabula
.
HAEC Rufi tabula est. Nil verius. Ipse ubi Rufus?
In cathedra. Quid agit? Hoc, quod et in tabula.
XLIII. De eodem Rufo.
REMINISCO Rufus dixit in versu suo :
COR ergo versus, imo Rufus non habet.
XLIV.
Idem
.
Qui
REMINISCO
putat se dicere posse Latine :
Hic, ubi
CO
scriptum est, legeret
COR
, si cor
[haberet.
XLV.
De eodem Rufo
,
Rufus vocatus rhetor olim ad nuptias,
Celebri (ut fit) convivio,
Grammaticae ut artis se peritum ostenderet,
Haec vota dixit nuptiis :
Et masculini, et feminini gignite,
Generisque neutri filios.
XLVI. Imago Rufi rhetoris.
ORE
pulchro, et ore mulo. Scire vis quae sim? Volo.
Imago Rufi rhetoris Pictavici.
Diceret sed ipse, vellem, Rhetor hoc mi. Non potest.
Cur? Ipse rhetor est imago imaginis.
XLVII.
De eadem Rufi statua
.
Rhetoris haec Rufi statua est. Si saxea, Rufi.
Cur id ais? semper saxeus ipse fuit.
XLVIII.
De Diogene Cynico philosopho
.
Pera, polenta, tribon, baculus, scyphus, arcta su-
pellex
Ista fuit Cynici : sed putat hanc nimiam.
Namque cavis manibus cernens potare bubulcum,
Cur, scyphe, te, dixit, gesto supervacuum?
XLIX.
De Craeso, et eodem Diogene
.
Effigiem, rex Croese, tuam, ditissime regum,
Vidit apud manes Diogenes Cynicus.
Constitit utque procul, solito majore cachinno
Concussus, dixit : Quid tibi divitiae
Nunc prosunt, regum rex o ditissime, cum sis
Sicut ego solus, me quoque pauperior?
Nam quaecumque habui, mecum fero : cum nihil ipse
Ex tantis tecum, Croese, feras opibus.
L. Ad Daedalum de bucula Myronis.
Daedale, cur vana consumis in ante laborem?
Me potius clausae subjice Pasiphaae,
Illecebras verae si vis dare, Daedale, vaccae,
Viva tibi species vacca Myronis erit.
LI
Eadem de se
.
Errasti, attendens haec ilia nostra, juvence.
Non manus artificis lac dedit uberibus.
LII.
Eadem
.
Pasce greges procul hinc, ne, quaeso, bubulce; Myronis
Aes, veluti spirans, cum bubus exagites.
LIII.
Eadem
.
Me vitulus cernens, immugiet. Irruet in me
Taurus amans. Pastor cum grege mittet agens.
LIV.
De eadem Myronis bucula
.
Aerea mugitum poterat dare vacca Myronis :
Sed timet artificis deterere ingenium.
Fingere nam similem vivae, quam vivere, plus est;
Nec sunt facta dei mira, sed artificis·
LV.
Eadem bucula de se
.
Aerea bos steteram, mactata est vacca Minervae,
Sed dea proflatam transtulit huc animam.
Et modo sum duplex : pars aerea, pars animata.
Haec manus artificis dicitur, illa Deae.
LVI.
De eadem Myronis bucula
.
Necdum caduco sole, jam sub vespere,
Ageret juvencas cum demum pastor suas,
Suam relinquens, me minabat, ut suam.
LVII.
De eadem bucula
.
Unam juvencam pastor forte amiserat,
Numerumque jussus reddere,
Me defuisse conquerebatur, sequi
Quae noluissem caeteras.
LVIII. Quae sexum mutarint.
Vallebanae (nova res, et vix credenda poetis :
Sed quae de vera promitur historia)
Femineam in speciem convertit masculus ales :
Pavaque de pavo constitit ante oculos.
Cuncti admirantur monstrum : sed mollior agna
Adstitit in tenerum de grege versa marem.
Quid stolidi ad speciem notae novitatis hebetis?
An vos Nasonis carmina non legitis?
Caenida convertit proles Saturnia Consus :
Ambiguoque fuit corpore Tiresias.
Vidit semivirum fons Salmacis Hermaphroditum.
Vidit nubentem Plinius Androgynum.
Nec satis antiquum, quod Campana in Benevento
Unus epheborum virgo repente fuit.
Nolo tamen veteris documenta arcessere famae.
Ecce ego sum factus femina de puero.
LIX.
De Achilla, qui dissecuit calvariam
.
Abjecta in triviis inhumati glabra jacebat
Testa hominis, nudum jam cute calvitium.
Fleverunt alii : fletu non motus Achillas,
Insuper et silicis verbere dissecuit.
Eminus ergo icto rediit lapis ultor ab osse :
Auctorisque sui frontem oculosque petit.
Sic utinam certos manus impia dirigat ictus,
Auctorem ut feriant tela retorta suum.
LX.
De Alcone medico, et Diodoro haruspice
.
Languenti Marco dixit Diodorus haruspex,
Ad vitam non plus sex superesse dies.
Sed medicus divis fatisque potentior Alcon :
Falsum convicit illico haruspicium,
Tractavitque manum victuri, ni tetigisset.
Illico nam Marco sex periere dies.
LXI.
Designo Jovis, et Alcone medico
.
Alcon hesterno signum Jovis attigit. Ille,
Quamvis marmoreus, vim patitur medici :
Ecce hodie jussus transferri ex aede vetusta
Effertur : quamvis sil Deus, atque lapis.
LXII.
In Eunomum medicum
.
Languentem Caium moriturum dixerat olim
Eunomus : evasit fati ope, non medici.
Paulo post ipsum videt, aut vidisse putavit
Pallentem, et multa mortis in effigie.
Quis tu? Caius, ait. Vivisne? Hic abnuit. At quid
Nunc agis hic? Missu Ditis, ait, venio.
Ut, quia notitiam rerumque hominumque tenerem,
Accirem medicos. Eunomus obriguit.
Tum Caius : Metuas nihil, Eunome; dico ego et
[omnes,
Nullum qui saperet, dicere te medicum.
LXIII.
In hominem vocis absonae
.
Latratus catulorum, hinnitus fingis equorum,
Caprigenumque pecus, lanigerosque greges
Balatu adsimilas; asinos quoque rudere dicas,
Cum vis Arcadicum fingere, Marce, pecus.
Gallorum cantus, et ovantes gutture corvos,
Et quidquid vocum bellua et ales habet.
Omnia cum simules ita vere, ut ficta negentur :
Non potes humanae vocis habere sonum.
LXIV.
Ex Graeco
,
oLpyjh τό ημισυ παντός
.
Incipe. Dimidium facti est, coepisse. Supersit '
Dimidium. Rursum hoc incipe : et efficies.
LXV. Ex Graeco.
‘
A χάρις « βραδύπονς άχαρις χάρις
.
Gratia, quae tarda est, ingrata est. Gratia namque
Cum fieri properat, gratia grata magis.
LXVI
Idem
.
Si bene quid facias, facias cito; nam cito factum
Gratum erit : ingratum gratia tarda facit.
f LXVII.
In Saltatorem ineptum
.
Deceptae felix casus se miscuit arti.
Histrio, saltavit qui Capanea, ruit.
Idem, qui Nioben saltavit saxeus, ut tum
Spectator veram crediderit Nioben.
In Canace, visus multo felicior ipsa :
Quod non hic gladio viscera dissecuit.
LXVIII
De eodem
.
Daphnen el Nioben saltavit simius idem.
Ligneus ut Daphne, saxeus ut Niobe.
LXIX.
Dodralis potio
.
Dodra ex dodrante est. Sic collige : jus, aqua, vinum,
Sal, oleum, panis, mel, piper, herba, novem.
LXX.
De eadem
.
Dodra vocor· Quae causa? Novem species gero.
[Quae sunt?
Jus, aqua, mei, vinum, panis, piper, herba, oleum, sal.
LXXI.
De eadem dodra potione
.
Αοδρα πάτος καί κριΒμος εχω, μίλι, οίνον, Λάιον
,
*
Αρτον, αλας, βοτάνων, ζωμόν, ύδωρ, πιπέρι
.
LXXII.
Pulchrum dei responsum
.
Doctus Hylas caestu, Phegeus catus arte palaestrae,
Clarus Olympiacis et Lycus in stadiis,
An possent omnes venturo vincere agone,
Hammonem Libyae consuluere deum.
Sed deus, ut sapiens : dabitur victoria vobis
Indubitata quidem, si caveatis, ait,
Ne quis Hylam caestu, ne quis certamine luctae
Phegea, ne cursu le, Lyce, praetereat.
LXXIII.
De Narcisso, qui sui ipsius amore captus erat
.
Si cuperes alium, posses, Narcisse, potiri.
Nunc tibi amoris adest copia : fructus abest.
LXXIV.
De eodem
.
Quid non ex hujus forma pateretur amator,
Ipse suam qui sic deperit effigiem?
LXXV.
In Echo dolentem propter mortem Narcissi
,
Commoritur, Narcisse, libi resonabilis Echo,
Vocis ad extremos examinata modos.
Et pereuntis adhuc gemitum resecuta querelis,
Ultima nec eliam verba loquentis amat.
LXXVI,
Ad Apollinem de Daphne puella fugiente
.
Pone arcum, Paean, celeresque reconde sagittas :
Non te virgo fugit, sed tua tela timet.
LXXVII.
Ad corticem, quo Daphne tegebatur
.
Invide, cur properas, cortex, operire puellam?
Laurea debetur Phoebo, si virgo negatur.
LXXVIII.
In duas sorores diversorum morum
.
Delia, vos miramur : et est mirabile, quod tam
Dissimiles estis, tuque sororque tua.
Haec habitu casto, cum non sit, casta videtur;
Tu praeter cultum nil meretricis habes.
Cum casti mores tibi sint, huic cultus honestus;
Te tamen et cultus damnat, et actus cam.
LXXIX.
In Venerem anadyomenen
.
Emersam pelagi nuper genitalibus undis
Cyprin Apellei cerne laboris opus :
Ut complexa manu madidos salis aequore crines
Humidulis spumas stringit utraque comis.
Jam tibi nos, Cypri, Juno inquit et innuba Pallas,
Cedimus, et formae praemia deferimus.
LXXX.
In puerum formosum
.
Dum dubitat natura, marem, faceretne puellam :
Factus es, o pulcher, pene puella, puer.
LXXXI.
De quodam Silvio Bono, qui erat Brito
.
Silvius ille Bonus, qui carmina nostra lacessit,
Nostra magis meruit disticha Brito Bonus.
LXXXII.
De eodem
.
Silvius hic Bonus est. Quis Silvius? Iste Britannus.
Aut Brito hic non est Silvius, aut malus est.
LXXXIII.
De eodem
·
Silvius iste Bonus fertur, ferturque Britannus :
Quis credat civem degenerasse bonum 7
LXXXIV.
De eodem
.
Nemo bonus Brito est : si simplex Silvius esse
Incipiat, simplex desinat esse Bonus.
LXXXV.
De eodem
.
Silvius hic Bonus est. Sed Brito est Silvius idem.
Simplicior res est, credite, Brito malus.
LXXXVI.
De eodem
.
Silvi, Brito, Bonus; quamvis homo non bonus esse
Ferris : nec se quit jungere Brito Bono.
LXXXVII.
In Furippum
,
Pars te Furippum vocitat, pars vero Furippum,
Altera producens, altera corripiens.
Elige utrum malis : aut tende, aut corripe nomen.
Conveniet quodvis, fur furiose, tibi.
LXXXVIII.
Epicuri opinio
.
Quod est beatum, morte et aeternum carens,
Nec sibi parit negotium, nec alteri.
LXXXIX.
De homine pigro
.
Sanus piger febriente multo est nequior.
Potat duplum, dapesque duplices devoret.
XC.
In Didus imaginem
.
Illo ego sum Dido vultu, quem conspicis, hospes,
Assimilata modis pulchraque mirificis,
Talis eram : sed non, Maro quam mihi finxit, erat
[mens :
Vita nec incestis laeta cupidinibus.
Namque nec Aeneas vidit me Troius umquam,
Nec Libyam advenit classibus Iliacis.
Sed furias fugiens atque arma procacis Iarbae,
Servavi, fateor, morte pudicitiam,
Pectore transfixo : castus quod perculit ensis,
Non furor, aut laeso crudus amore dolor.
Sic cecidisse juvat : vixi sine vulnere famae.
Ulta virum, positis moenibus, oppetii.
Invida, cur in me stimulasti, Musa, Maronem,
Fingeret ut nostrae damna pudicitiae?
Vos magis historicis, lectores, credite de me,
Quam qui furta deum concubitusque canunt
Falsidici vates : temerant qui carmine verum :
Humanisque deos assimilant vitiis.
XCI.
In Faustulum staturae brevis Anicii Probini
.
Faustulus insidens formicae, ut magno elephanto,
Decidit, et terrae terga supina dedit.
Moxque idem ad mortem est mucltatus calcibus ejus,
Perditus at posset vix retinere animam.
Vix tamen est fatus : Quid rides, improbe Livor,
Quod cecidi? cecidit non aliter Phaeton.
XCII.
In Medaeae imaginem
.
i/
Medaeam vellet cum pingere Timomachi mens,
Volventem in natos crudum animo facinus,
Immanem exhausit rerum in diversa laborem,
Fingeret affectum matris ut ambiguum.
Ira subest lacrymis, miseratio non caret ira.
Alterutrum videas, ut sit in alterutro.
Cunctantem satis est; nam digna est sanguine mater
Natorum; tua non dextera, Timomache.
XCIII.
In eamdem
.
Quis te pictorum simulavit, pessima Colchis,
In natos crudum volvere mente nefas?
Usque adeone sitis puerorum haurire cruorem,
Ut ne picta quidem parcere caede velis?
Numnam te pellex stimulat? numne alter Iason,
Altera vel Glauce, sunt tibi causa necis?
Quin ne picta quidem sis barbara? namque tui vim
Cera tenax zeli concipit immodicam.
Laudo Timomachum, matrem quod pinxit in ense
Cunctantem, prolis sanguine ne maculet.
XCIV.
In coecum et claudum
.
Insidens caeco graditur pede claudus utroque.
Quo caret alteruter, sumit ab alterutro.
Caecus namque pedes claudo gressumque ministrat :
At claudus caeco lumina pro pedibus.
XCV.
Idem
.
Ambulat insidens caeco, pede captus utroque :
Atque alterna subit munia debilitas.
Nam caecus claudo pede commodat : ille vicissim
Mutua dat caeco lumina pro pedibus.
XCVI.
De divite et paupere
.
Non est dives opum dives : nec pauper inopsque
Infelix : alio nec magis alter eget.
Dives eget gemmis, cereali munere pauper.
Sed cum egeant ambo, pauper egens minus est.
XCVII.
De Penelope
,
Intemerata procis, et tot servata per annos,
Oscula vix ipsi cognita Telemacho.
Hinc mea virginitas facibus tibi luxit adultis :
Arsit et invidia principe verus amor.
Saepe ego mentitis tremui nova femina somnis :
Lapsaque non merito sunt mihi verba sono :
Et tamen ignotos sensi experrecta dolores,
Strataque tentavi sicca pavente manu.
Nam tibi anhelanti, supremaque bella moventi.
Paruit indulgens et sine voce dolor,
Dente nihil violare fero, nihil unguibus ausae :
Foedera nam tacita pace peregit amor.
Denique non aviam tremulo clamore vocavi :
Nec prior obsequio serva cucurrit anus.
Ipsa verecunde tetigi pallore puellas,
Impositum teneri fassa pudoris opus.
XCVIII.
In Grammaticum
.
Felix grammaticus non est : sed nec fuit umquam :
Nec quisquam est felix nomine grammaticus.
At si quis felix praeter fatum exstitit umquam :
Is demum excessit grammaticos canonas.
XCIX.
De infausto matrimonio Grammatici
,
Arma virumque docens, atque arma virumque peri-
tus
Non duxi uxorem, sed magis arma domum.
Namque dies totos, totasque ex ordine noctes
Litibus oppugnat meque, meumque larem :
Atque ut perpetuis dotata a Marte duellis,
Arma in me tollit, nec datur ulla quies.
Jamque repugnanti dedam me; ut denique victum
Jurget ob hoc solum, jurgia quod fugiam.
C.
De Auxilio Grammatico
.
Emendata potest quaenam vox esse magistri,
Nomen qui proprium cum vitio loquitur?
Auxilium le nempe vocas, inscite magister,
Da rectum casum : jam Solicismus eris.
CI.
De fratribus Thebanis
.
Nec Stygiis lucis ineunt sua foedera fratres
Oedipodionidae, de misero ab miseri.
Namque etiam ex uno surgentes aggere flammae
In diversa sui dissiliunt cineris.
Infandos juvenes! quos nec discordia cassos
.Luce, nec in semet linquit atrox animus.
Atque utinam et Thebas quissent partirier ipsas,
Regnorum et metas, ut cinerum nebulas!
CII.
De ingratis ex Menandro
,
Nil homine terra pejus ingrato creat.
Vicinus, hospes, notus, ignotus, cliens,
Et si qua genera civium sunt id genus,
Si quid petenti promptus opis impertias,
Ut misereare, gratia actutum perit.
CIII.
De Demosthene
.
Discere si cupis, a doctis quam multa licebit.
Quae nosti, meditando velis inolescere menti.
Quae didicisti hauddum, discendo assumere tendas.
CIV.
De fortunae varietate
.
Fortuna numquam sistit in eodem statu.
Semper movetur : variat, el mutat vices,
Et summa in imum vertit, ac versa erigit.
CV.
In Stellam
.
Stella prius superis fulgebas, lucifer : at nunc
Exstinctus, cassis lumine vesper eris.
CVI.
Ex Menandro
.
Re fruere, ut natus mortalis; dilige sed rem,
Tamquam immortalis, sors est in ultroque verenda.
CVII.
Ad notarium velocissime excipientem
Puer, notarum praepetum
Solers minister, advola.
Bipatens pugillar expedi,
Cui multa fandi copia,
Punctis peracta singulis,
Ut una vox absolvitur.
Evolvo libros uberes,
Instarque densae grandinis
Torrente lingua perstrepo.
Tibi nec aures ambigunt,
Nec occupatur pagina.
Et mota parce dextera
Volat per aequor cereum.
Cum maxime nunc proloquor
Circumloquentis ambitu,
Tu sensa nostri pectoris
Ut dicta jam ceris tenes.
Sentire tam velox mihi
Vellem dedisset mens mea,
Quam praepetis dextrae fuga
Tu me loquentem praevenis.
Quis, quaeso, quis me prodidit?
Quis ista jam dixit tibi,
Quae cogitabam dicere?
Quae furta corde in intimo
Exercet ales dextera?
Qui ordo rerum tam novus,
Veniat in aures ut tuas,
Quod lingua nondum absolverit?
Doctrina non haec praestitit :
Nec ulla tam velox manus
Celeripedis compendii.
Natura munus hoc tibi,
Deusque donum tradidit :
Quae loquerer, ut scires prius;
Idemque velles, quod volo.
CVIII.
Ausonius Hesperio filio salutem
.
Ignota aeternae ne sint tibi tempora Romae,
Regibus, et patrum ducta sub imperiis,
Digessi Fastos, et nomina perpetis aevi :
Sparsa jacent Latiam si qua per historiam.
Sit tuus hic fructus, vigilatas accipe noctes.
Obsequitur studio nostra lucerna tuo.
Tu quoque venturos per longum consere Janos.
Ut mea congessit pagina praeteritos.
Exemplum jam patris habes : ut protinus et te
Aggreget Ausoniis purpura consulibus.
CIX.
Supputatio ab urbe condita in consulatum nostrum
.
Annis undecies centum conjunge quaternos,
Undecies unumque super trieterida necte :
Haec erit aeternae series ab origine
Romae
.
CX.
De eodem ad Proculum
.
Urbis ab aeternae deductam rege Quirino
Annorum seriem cum, Procule, accipies :
Mille annos centumque, et bis fluxisse novenos
Consulis Ausonii nomen adusque leges.
Fors erit, ut lustrum cum se cumulaverit istis,
Confectam Proculus signet Olympiadem.
CXI.
In fine ejusdem libri additi
.
Hactenus ascripsi Fastos. Si sors volet, ultra
Adjiciam. Si non, qui legis, adjicies.
Scire cupis, qui sim? titulum qui quartus ab imo est
Quaere; leges nomen Consulis Ausonii.
N
ota
.
In hisce postremis quatuor epigrammatibus animadverti potest auctorem fastorum a se digestorum meminisse. Quod autem opusculum deperditum est
.
EPHEMERIS, ID EST TOTIUS DIEI NEGOTIUM.
Mane jam clarum reserat fenestras;
Jam strepit nidis vigilax hirundo.
Tu velut primam, mediamque noctem,
Parmeno, dormis.
Dormiunt glires hiemem perennem,
Sed cibo parcunt. Tibi causa somni,
Multa quod potas, nimiaque tendis
Mole saginam.
Inde nec flexas sonus intrat aures :
Et locum mentis sopor altus urget,
Nec coruscantis oculos lacessunt
Fulgura lucis.
Annuam quondam juveni quietem,
Noctis et lucis vicibus manentem,
Fabulae Angunt, cui Luna somnos
Continuarit.
Surge, nugator, lacerande virgis.
Surge : ne longus tibi somnus, unde
Non times, detur. Rape membra molli,
Parmeno, lecto.
Fors et haec somnum libi cantilena
Sapphico suadet modulata versu.
Lesbiae depelle modum quietis,
Acer lambe.
Item Parecbasis
.
Puer, eia, surge : et calceos,
Et linteam da sindonem.
Da, quidquid est, amictui,
Quod jam parasti, ut prodeam.
Da rore fontano abluam
Manus, et os, et lumina.
Pateatque, fac, sacrarium,
Nullo paratu extrinsecus.
Pia verba, vota innoxia,
Rei divinae copia est.
Nec thus cremandum postulo,
Nec liba crusti mellei :
Foculumque vivi cespitis
Vanis relinquo altaribus.
Deus precandus est mihi,
Ac Filius summi Dei
Majestas uniusmodi,
Sociata sacro Spiritu.
Et ecce jam vota ordior :
Et cogitatio Numinis
Praesentiam sentit pavens.
Pavetne quidquam spes, fides?
Oratio
.
Omnipotens, solo mentis mihi cognite cultu,
Ignorate malis, et nulli ignote piorum,
Principio, extremoque carens : antiquior aevo.
Quod fuit, aut veniet : cujus formamque modumque
Nec mens complecti poterit, nec lingua profari :
Cernere quem solus coramque audire jubentem.
Fas habet, et patriam propter considere dextram :
Ipse opifex rerum, rebus causa ipsa creandis,
Ipse Dei Verbum, Verbum Deus, anticipator
Mundi, quem facturus erat : generatus in illo
Tempore, quo tempus nondum fuit : editus ante,
Quam jubar, et rutilus coelum illustraret Eous :
Quo sine nil actum : per quem facta omnia : cujus
In coelo solium; cui subdita terra sedenti,
Et mare, et obscurae chaos insuperabile noctis :
Irrequies, cuncta ipse movens, vegetator inertum :
Non genito genitore Deus, qui fraude superbi
Offensus populi, gentes in regna vocavit,
Stirpis adoptivae meliore propage colendus :
Cernere quem licuit proavis : quo numine viso,
Et patrem vidisse datum : contagia nostra
Qui tulit : et diri passus ludibria lethi,
Esse iter aeternae docuit remeabile vitae :
Nec solam remeare animam, sed corpore toto
Coelestes intrare plagas, et inane sepuleri
Arcanum vacuis adopertum linquere terris.
Nate patris summi, nostroque salutifer, aevo,
Virtutes patrias genitor cui tradidit omnes,
Nil ex invidia retinens, plenusque datorum,
Pande viam precibus, patriasque haec perfer ad aures.
Da, Pater, invictam contra omnia crimina mentem,
Vipereumque nefas nocituri averte veneni.
Sit satis, antiquam serpens quod perdidit Evam,
Deceptumque adjunxit Adam : nos sera nepotum
Semina, veridicis aetas praedicta prophetis,
Vitemus laqueos, quos lethifer implicat anguis.
Pande viam, quae me post vincula corporis aegri
In sublime ferat : puri qua lactea coeli
Semita ventosae superat vaga nubila Lunae.
Qua proceres abiere pii, quaque integer olim
Raptus quadrijugo penetrat super aethera curru
Helias, et solido cum corpore praevius Enoch.
Da, Pater, aeterni speratam luminis auram :
Si lapides non juro deos, unumque verendi
Suspiciens altare sacri, libamina vitae
Intemerata fero : si te Dominique, Deique,
Unigenae cognosco Patrem, missumque Duobus,
Qui super aequoreas volitabat Spiritus undas.
Da, Genitor, veniam, cruciataque pectora purga :
Si te non pecudum fibris, non sanguine fuso
Quaero : nec arcanis numen conjecto sub extis :
Si scelere abstineo, errori obnoxius : et si
Opto magis, quam fido, bonus purusque probari.
Confessam dignare animam : si membra caduca
Exsecror, et tacitum si poenitet : altaque sensus
Formido excruciat, tormentaque sera gehennae
Anticipat, patiturque suos mens saucia manes·
Da, Pater, haec nostro fieri rata vota precatu.
Nil metuam, cupiamque nihil, satis hoc rear esse,
Quod satis est. Nil turpe velim, nec causa pudoris
Sim mihi. Non faciam cuiquam, quae tempore eodem
Nollem facta mihi. Nec vero crimine laedar,
Nec maculer dubio. Paulum distare videtur
Suspectus, vereque reus. Male posse facultas
Nulla sit : at bene posse adsit tranquilla potestas.
Sim tenui victu, atque habitu. Sim charus amicis.
Et semper genitor, sine vulnero nominis hujus,
Non animo doleam, non corpore : cuncta quietis
Fungantur membra officiis : nec saucius ullis
Partibus amissum quidquam desideret usus.
Pace fruar. Securus agam. Miracula terrae
Nulla putem. Suprema mihi cum venerit hora,
Nec timeat mortem bene conscia vita, nec optet.
Purus ab occultis cum te indulgente videbor,
Omnia despiciam, fuerit cum sola voluptas
Judicium sperare tuum. Quod dum sua differt
Tempora, cunctaturque dies, procul exige saevum
Insidiatorem blandis erroribus anguem.
Haec pia, sed moesto trepidantia vota reatu,
Christe, apud aeternum placabilis assere Patrem.
Salvator, Deus, ac Dominus, mens, gloria, verbum,
Filius, ex vero verus, de lumine lumen,
Aeterno cum Patre manens, in saecula regnans.
Consona quem celebrant modulati carmina David :
Et responsuris ferit aera vocibus, Amen.
Egressio
.
Satis precum datum Deo,
Quamvis satis numquam reis
Fiat precatu numinis.
Habitum forensem da, puer :
Dicendum amicis est Ave,
Valeque quod fit mutuum.
Quod cum per horas quatuor…..
Inclinet ad meridiem,
Monendus est jam Sosias.
Locus invitationis
.
Tempus vocandis namque amicis appetit;
Ne nos, vel illi, demoremur prandium :
Propere per aedes curre vicinas, puer.
Scis ipse, qui sint. Jamque, dum loquor, redi.
Quinque advocavi. Sex enim convivium
Cum rege justum : si super, convicium est.
Abiit, relicti nos sumus cum Sosia.
Locus ordinandi coqui
,
Sosia, prandendum est. Quartam jam totus in horam
Sol calet : ad quintam flectitur umbra notam.
An vegeto madeant condita obsonia gustu,
(Fallere namque solent), experiundo proba.
Concute ferventes palmis volventibus ollas,
Tinge celer digitos jure calente tuos :
Vibranti lambat quos humida lingua recursu.
(
Desunt multa
.)
Quadrupedum, et volucrum, vel cum terrena marinis
Monstra admiscentur : donec purgantibus Euris
Difflatae liquidum tenuentur in aera nubes.
Nunc fora, nunc lites, laeti modo pompa theatri
Visitur. Et turmas equitum, caedesque latronum
Perpetior : lacerat nostros fera bellua vultus :
Aut in sanguinea gladio grassamur arena.
Per mare navifragum gradior pedes : et freta cursu
Transilio, et subitis volito super aera pinnis.
Infandas etiam veneres, incestaque noctis
Dedecora, et tragicos patimur per somnia coetus.
Perfugium tamen est, quotiens portenta soporum
Solvit rupta pudore quies, et imagine foeda
Libera mens vigilat : totum bene conscia lectum
Pertractat secura manus. Probrosa recedit
Culpa tori, et profugi minuiscunt crimina somni :
Cerno, triumphantes inter, me plaudere : rursum
Inter captivos trahor exarmatus Alanos.
Templa deum, sanctasque fores, palatiaque aurea
Specto, et Sarrano videor discumbere in ostro :
Et mox fumosis conviva accumbo popinis.
Divinum perhibent vatem, sub frondibus ulmi
Vana ignavorum simulacra locasse soporum,
Et geminas numero portas : quae fornice eburno
Semper fallaces glomerat super aera formas :
Altera, quae veros emittit cornea visus.
Quod si de dubiis conceditur optio nobis :
Deesse fidem laetis melius, quam vana timeri.
Ecce ego jam malim falli : nam, dummodo semper
Tristia vanescant, potius caruisse fruendis,
Quam trepidare malis. Satis est bene, si metus absit.
Sunt et qui fletus, et gaudia controversa
Conjectent : varioque trahant eventa relatu.
Ite per obliquos coeli, mala somnia, mundos,
Irrequieta vagi qua difflant nubila nimbi.
Lunares habitate polos. Quid nostra subitis
Limina, et angusti tenebrosa cubilia tecti?
Me sinite ignavas placidum traducere noctes,
Dum redeat roseo mihi Lucifer aureus ortu.
Quod si me nullis vexatum nocte figuris
Mollis tranquillo permulserit aere somnus;
Hunc lucum, nostro viridis qui frondet in agro
Ulmeus, excubiis habitandum dedico vestris.
PARENTALIA.
Praefatio versibus annotata
.
Nomina charorum jam condita funere justo,
Fleta prius lacrymis, nunc memorabo modis,
Nuda, sine ornatu, fandique carentia cultu.
Sufficit inferiis exsequialis honos.
Naenia funereis satis officiosa querelis.
Annua ne tacitus munera praetereas :
Quae Numa cognatis solemnia dedicat umbris :
Ut gradus aut mortis postulat, aut generis.
Hoc satis et tumulis, satis et telluris egenis.
Voce ciere animas funeris instar habet.
Gaudent compositi cineres sua nomina dici.
Frontibus hoc scriptis et monumenta jubent.
Ille etiam moesti cui defuit urna sepulcri,
Nomine ter dicto pene sepultus erit.
At tu quicumque es lector, qui fata meorum
Dignaris moestis commemorare elegis;
Inconcussa tuae percurras tempora vitae :
Et praeter justum funera nulla fleas.
I.
Junius Ausonius, pater
.
Primus in his pater Ausonius. Quem ponere primum,
Etsi cunctetur filius, ordo jubet.
Cura dei, placidae functus quod honore senectae,
Undecies binas vixit olympiadas.
Omnia quae voluit, qui prospera vidit : et idem
Optavit quidquid, contigit, ut voluit.
Non quia fatorum nimia indulgentia : sed quod
Tam moderata illi vota fuere viro.
Quem sua contendit septem sapientibus aetas :
Quorum doctrinam moribus excoluit :
Viveret ut potius, quam diceret arte sophorum,
Quamquam et facundo non rudis ingenio.
Praeditus et vitas hominum ratione medendi
Porrigere, et fatis amplificare moras.
Inde et perfunctae manet haec reverentia vitae,
Aetas nostra illi quod dedit hunc titulum :
Ut nullum Ausonius, quem sectaretur, habebat :
Sic nullum, qui se nunc imitetur, habet.
II.
Aemilia Aeonia, mater
.
Proxima tu genitrix, Aeonia, sanguine mixto
Tarbellae matris, patris et Aeduici.
Morigerae uxoris virtus cui contigit omnis;
Fama pudicitiae, lanificaeque manus,
Conjugiique fides, et natos cura regendi,
Et gravitas comis, laetaque serietas.
Aeternum placidos Manes complexa mariti,
Viva thorum quondam, functa fove tumulum.
III.
Aemilius Magnus Arborius, avunculus
.
Culta mihi est pietas, patre primum, et matre vocatis.
Dicere sed rea fit, tertius Arborius.
Quem primum memorare nefas mihi, patre secundo.
Rursum non primum ponere, pene nefas.
Temperies adhibenda………….
Ante alios. Quamquam patre secundos erit.
Tu frater genitricis, et unanimis genitoris :
Et mihi qui fueris, quod pater, et genitrix.
Qui me laetantem, puerum, juvenemque, virumque
Artibus ornasti, quas didicisse juvat.
Te sibi Palladiae antetulit toga docta Tolosae :
Te Narbonensis Gallia praeposuit,
Ornasti cujus Latio sermone tribunal :
Et fora Hiberorum, quaeque Novempopulis.
Hinc tenus Europam, fama crescente, perito
Constantinopolis rhetore te viguit.
Tu per mille modos, per mille oracula fandi
Doctus, facundus, tum celer, atque memor.
Tu, postquam primis placui tibi traditus annis,
Dixisti, nato me, satis esse tibi.
Me tibi, me patribus, clarum decus esse professus,
Dictasti fatis verba notanda meis.
Ergo vale, Elysiam sonitus avuncule sedem.
Haec tibi de Musis carmina libo tuis.
IV.
Coecilius Argicius Arborius, avus
.
Officiosa pium ne desere, pagina, munus.
Maternum post hos commemoremus avum
Arborium, Aeduico ductum de stemmate nomen,
Complexum multas nobilitate domus :
Qua Lugdunensis provincia, quaque potentes
Aedues, Alpino quaque Vienna jugo.
Invida sed nimium generique opibusque superbis
Aerumna incubuit. Namque avus et genitor
Proscripti, regnum cum Victorinus haberet
Victor : et in Tetricos recidit imperium.
Tum profugum in terris, per quas erumpit Aturrus,
Tarbellique furor perstrepit Oceani;
Grassantis dudum fortunae tela paventem
Pauperis Aemiliae conditio implicuit.
Mox tenuis multo quaesita pecunia nisu,
Solamen fesso, non et opes tribuit.
Tu coeli numeros, et conscia sidera fati
Callebas, studium dissimulanter agens.
Non ignota tibi nostrae quoque formula vitae :
Signatis quam tu condideras tabulis;
Prodita non umquam. Sed matris cura retexit
Sedula, quam timidi cura tegebat avi.
Tu novies denos vitam cum duxeris annos,
Expertos Fortis tela cavenda Deae,
Amissum flesti post trina decennia natum,
Saucius, atque uno lumine cassus eras.
Dicebas sed te solatia longa fovere;
Quod mea praecipuus fata maneret honos.
Et modo conciliis animarum mixte piorum
Fata tui certe nota nepotis habes.
Sentis quod quaestor, quod te praefectus, et idem
Consul, honorifico munere commemoro.
V.
Aemilia Corinthia Maura, avia
.
Aemiliam nunc fare aviam, pia cura nepotis :
Conjux praedicto quae fuit Arborio.
Nomen huic joculare datum : cute fusca quod olim,
Aequales inter Maura vocata fuit.
Sed non atra animo qui clarior esset olore,
Et non calcata qui nive candidior.
Haec non deliciis ignoscere prompta pudendis,
Ad perpendiculum seque suosque habuit.
Haec me praereptum cunis, et ah ubere matris,
Blanda sub austeris imbuit imperiis.
Tranquillos aviae cineres praestate quieti
Aeternum Manes, si pia verba loquor.
VI.
Aemilia Hilaria, matertera, virgo devota
.
Tuque gradu generis matertera, sed vice matris.
Affectu nati commemoranda pio,
Aemilia in cunis Hilari cognomen adepta,
Quod laeta, et pueri comis ad effigiem,
Reddebas verum non dissimulanter ephebum,
More virum medicis artibus experiens.
Feminei sexus odium tibi semper : et inde
Crevit devotae virginitatis amor;
Quae tibi septenos novies est culta per annos.
Quique sevi finis, ipse pudicitiae.
Haec, quia uti mater monitis et amore fovebas,
Supremis reddo filius exsequiis.
VII.
Cl. Contentus, et Julius Calippio, patrui
.
Et patruos Elegea meos reminiscere cantu;
Contentum, tellus quem Rutupina tegit.
Magna cui el variae quaesita pecunia sortis,
Haeredis nullo nomine tuta perit·
Raptus enim laetis, et adhuc florentibus annis,
Trans mare, et ignaris fratribus oppetiit.
Julius in longam produxit fata senectam,
Affectus damnis innumerabilibus.
Qui comis, blandusque, et mensa commodus uncta,
Haeredes solo nomine nos habuit.
Ambo pii, vultu similes, joca seria mixti,
Aevi fortunam non habuere parem.
Discreti quamquam tumulis, et honore jacetis :
Commune hoc verbi munus habete, Vale.
VIII.
Attusius Lucanus Talisius, socer
.
Qui proceres, veteremque volet celebrare Senatum,
Claraque ab exortu stemmata Burdigalae,
Teque, tuumque genus memoret, Lucane Talisi :
Moribus ornasti qui veteres proavos.
Pulcher honore oris, tranquillo pectore, comis,
Facundo civis major ab ingenio.
Venatu, et ruris cultu, victusque nitore,
Omne sevum peragens; publica despiciens.
Nosci inter primos cupiens, prior esse recusans.
Ipse tuo vivens segregus arbitrio.
Optabas tu me generum florente juventa.
Optare hoc tantum, non et habere datum.
Vota probant superi : meritisque faventia sanctis
Implent fata, viri quod voluere boni.
Et nuuc perpetui sentis sub honore sepulcri,
Quam reverens natae, quamque tui maneam :
Caelebs namque gener nunc haec pia munera solvo.
Nam et caelebs numquam desinet esse gener.
IX.
Attusia Lucana Sabina, uxor
.
Hactenus ut charos, ita justo funere fletos
Functa piis cecinit naenia nostra modis.
Nunc dolor, atque cruces, nec contrectabile fulmen,
Conjugis ereptae mors memoranda mihi.
Nobilis a proavis, et origine clara senatus,
Moribus usque bonis clara Sabina magis.
Te juvenis primus luxi deceptus in annis,
Perque novem caelebs te fleo olympiadas.
Nec licet obductum senio sopire dolorem.
Semper crudescit nam mihi poena recens.
Admittunt alii solatia temporis aegri.
Haec graviora facit vulnera longa dies.
Torqueo deceptos ego vita caelibe canos :
Quoque magis solus, hoc mage moestus ago.
Vulnus alit, quod muta domus silet, et thorus alget :
Quod mala non cuiquam, non bona participo.
Moereo, si conjux alii bona : moereo contra.
Si mala : ad exemplum tu mihi semper ades.
Tu mihi crux ab utraque venis : sive est mala, quod tu
Dissimilis fueris : seu bona, quod similis.
Non ego opes cassas, et inania gaudia plango :
Sed juvenis juveni quod mihi rapta viro.
Laeta, pudica, gravis, genus inclyta et inclyta forma,
Et dolor, atque decus conjugis Ausonii.
Quae modo septenos quater impletura Decembres,
Liquisti natos, pignora nostra, duos.
Illa favore Dei, sicut tua vota fuerunt,
Florent, optatis accumulata bonis.
Et precor ut videant : tandemque superstite utroque
Nuntiet hoc cineri nostra favilla tuo.
X.
Ausonius Parvulus, filius
.
Non ego te infletum memori fraudabo querela,
Primus nate meo nomine dicte, puer.
Murmura quem primis meditantem absolvere verbis,
Indolis ut plenae, planximus exsequiis.
Tu gremio in proavi funus commune locatus,
Invidiam tumuli ne paterere tui.
XI.
Pastor, nepos ex filio
.
Tu quoque maturos, puer immature, dolores
Irrumpis moesti luctus acerbus avi,
Pastor, chare nepos, spes cujus certa fuit res,
Hesperii patris tertia progenies.
Nomine, quod casus dederat : quia fistula primum
Pastorale melos concinuit genito.
Sero intellectum vitae brevis argumentum :
Spiritus afflatis quod fugit e calamis.
Occidis emissa percussus pondere testae :
Abjecit tecto quam manus artificis.
Non fuit artificis manus haec; manus illa cruenti
Certa fuit fati, suppositura reum.
Heu! quae vota mihil quae rumpis gaudia, Pastor!
Illa meum petiit tegula missa caput.
Dignior o, nostra; gemeres qui fata senectae :
Et quererere meas moestus ad exsequias.
XII.
Julia Dryadia soror
.
Si qua fuit virtus, cuperet quam femina prudens
Esse suam, soror hac Dryadia enituit.
Quin etiam multas habuit, quas sexus habere
Fortior optaret, nobilitasque virum.
Docta satis vitamque colo, famamque tueri :
Docta bonos mores ipsa, suosque docens.
Et verum vita cui charius : unaque cura,
Nosse Deum, et fratrem diligere ante alios.
Conjuge adhuc juvenis caruit : sed seria vitam
Moribus austeras aequiparavit anus.
Produxit celerem per sena decennia vitam,
Inque domo, ac tecto, quo pater, oppetiit.
XIII.
Avitianus, frater
.
Avitianum, Musa, germanum meum
Dona querela funebri :
Minor iste natu me, sed ingenio prior
Artes paternas imbibit.
Verum juventae flore laeto perfrui,
Aevique supra puberis
Exire metas, vetuit infesta Atropos.
Heu! quanta vitae decora!
Quem cultum spei, quem dolorem sauciis
Germane pubes deseris!
Germane carnis lege et ortu sanguinis,
Amore pene filius.!
XIV.
Val. Latinus Euronius, gener
.
,w- w r
O generis clari decus, o mihi funus acerbum,
Euroni, e juvenum lecte cohorte gener.
Occidis in primae raptus mihi flore juventae,
Lactantis nati vix bene note pater.
Tu procerum de stirpe satus, praegressus et ipsos,
Unde genus clarae nobilitatis erat.
Ore decens, bonus ingenio, facundus, et omni
Dexteritate vigens, praecipuusque fide.
Hoc praefecturae sedes, hoc Illyris ora
Praeside te experta est, fiscus et ipse cliens.
Nil aevi brevitate tamen tibi laudis ademptum.
Indole maturus, funere acerbus obis.
XV.
Pomponius Maximus, affinis
.
Et te germanum, non sanguine, sed vice fratris,
Maxime, devinctum menia nostra canet.
Conjux namque meae tu consociate sorori
Aevi fruge tui destituis viduam.
Non domus hoc tantum sensit tua; sensit acerbum
Saucia! proh, casum curia Burdigalae,
Te primore vigens, te deficiente relabens :
Inque Valentinum te moriente cadens.
Heu! quare nato, cur fruge et flore nepotum
Ereptus nobis, Maxime, non frueris?
Sed frueris : divina habitat si portio Manes :
Quaeque futura olim gaudia, nosse datur.
Longior hic etiam laetorum fructus habetur,
Anticipasse diu, quae modo participas.
XVI.
Veria Liceria, uxor Arborii sororis filii
.
Tu quoque vel nuruis mihi nomine, vel vice natae
Veria supremi carmen honoris habe.
Cujus si probitas, si forma et fama, fidesque
Morigerae uxoris, lanificaeque manus,
Nunc laudanda forent : procul et de manibus imis
Arcessenda esset vox proavi Eusebii.
Qui quoniam functo jam pridem conditus aevo,
Transcripsit partes in mea verba suas :
Accipe funereas neptis defleta querelas;
Conjux Arborii commemoranda mei.
Cui parva ingentis luctus solatia linquens
Destituis natum : quo magis excrucias.
At tibi dilecti ne desit cura mariti,
Juncta colis thalamo nunc monumenta tuo.
Hic, ubi primus hymen, sedes ibi moesta sepuleri.
Nupta magis dici, quam tumulata potes.
XVII.
Pomponius Maximus Herculanus
,
sororis filius
.
Nec Herculanum genitum germana mea
Modulamine naenia tristi
Tacitum sine bonore relinquat;
Super indole cujus adulti
Magnae bona copia laudis.
Verum memorare magis, quam
Functum laudare decebit.
Decus hoc matrisque, meumque,
In tempore puberis aevi
Vis perculit invida fati.
Hebe quem, Maxime, fructum?
Facunde, et musice, et acer,
Mentem bonus, ingenio ingens,
Volucer pede, corpore pulcher,
Lingua catus, ore canorus,
Cape munus triste parentum,
Lacrymabilis orsa querelae,
Que funereum modulatus
Tibi moestus avunculus offert.
XVIII.
Fl. Sanctus, Maritus Pudentillae, quae soror Sabinae meae
.
Qui joca laetitiamque colis, qui tristia damnas,
Nec metuis quemquam, nec metuendus agis :
Qui nullum insidiis captas, nec lite lacessis,
Sed justam et clemens vitam agis, ei sapiens :
Tranquillos Manes, supremaque mitia Sancti
Ore pio, et verbis advenerare bonis :
Militiam nullo qui turbine sedulus egit :
Praeside laetatus quo Rutupinus ager.
Octoginta annos cujus tranquilla senectus
Nullo mutavit deteriore die.
Ergo precare favens : ut, qualia tempora vitae,
Talia et ad manes otia Sanctus agat.
XIX.
Namia Pudentilla, affinis
,
Tuque Pudentillam verbis affare supremis,
Quae famae curam, quae probitatis habes.
Nobilis haec, frugi, proba, laeta, pudica, decora,
Conjugium Sancti jugiter haec habuit.
Inviolata tuens castae praeconia vitae,
Rexit opes proprias, otia agente viro.
Non ideo exprobrans, aut fronte obducta, marito.
Quod gereret totam femina sola domum.
Heu! nimium juvenis, sed laeta superstite nato,
Atque viro, patiens fata suprema obiit.
Unanimis nostrae et quondam germana Sabinae,
Et mihi inoffenso nomine dicta soror.
Nunc etiam Manes placidos pia cura retractat :
Atque Pudentillam fantis honore colit.
XX.
Lucanus Talisius.... Curam filii
.
Nec lanium matris spes unica, ephebe Talisi,
Consobrine, meis immemoratus eris.
Ereptus primis aevi florentis in annis;
Jam tamen et conjunx, jam properate, pater.
Festinasse putes fatum : ne funus acerbum
Duceret hoc genitor, tam cito factus avus.
XXI.
Attusia Lucana Talisia. Erminiscius Regulus, affinis
.
Notitia exilis nobis, Attusia, tecum,
Cumque tuo plane conjugo nulla fuit.
Verum tu nostrae soror es germana Sabinae.
Affinis quoque tu, Regule, nomen habes.
Sortitos igitur tam chara vocabula nobis,
Stringamus moesti carminis obsequio.
Quamvis Santonica procul in tellure jacentes
Pervenit ad Manes exsequialis honos.
XXII.
Severus Censor Julianus, consocer
.
Desinite, o veteres, Calpurnia nomina, Frugi,
Ut proprium hoc vestrae gentis habere decus.
Nec solus semper Censor Cato, nec sibi solus
Justus Aristides his placeant titulis.
Nam sapiens quicumque fuit, verumque fidemque
Qui coluit, comitem se tibi, Censor, agat.
Tu gravis et comis, cum justitiaque remissus,
Austeris doctus jungere temperiem.
Tu non adscito tibi me, nec sanguine juncto,
Optasti nostras consociare domos.
Nempe aliqua in nobis morum simulacra tuorum
Effigies nostri praebuit ingenii.
Aut jam fortunae sic se vertigo rotabat.
Ut pondus fatis tam bona vola darent.
Si quid apud Manes sentis, fovet hoc tibi mentem;
Quod fieri optaras, id voluisse Deum.
XXIII. Paulinus et Dryadia, filii Paulini, et Megentirae sorori filiae.
Qui nomen vultumque patris, Pauline, gerebas,
Amissi specimen qui genitoris eras :
Propter quem luctus miserae decedere matris
Coeperat, offerret cum tua forma patrem :
Redderet et mores, et moribus adderet illud,
Paulinus caruit quo pater, eloquium.
Eriperis laetis, et pubescentibus annis :
Crudaque adhuc matris pectora sollicitas.
Flemus enim raptam thalami de sede sororem,
Heu! non maturo funere, Dryadiam.
Flemus : ego in primis, qui matris avunculus, et vos
Natorum tamquam diligo progeniem.
Illa manus inter genitricis, et oscula patris
Occidit, Hispana tum regione procul.
Quam tener, et primo, nove flos, decerperis aevo,
Nondum purpureas cinctus ephebe genas!
Quatuor ediderat nunc facta puerpera partus :
Funera sed tumulis jam geminata dedit.
Sit satis hoc, Pauline pater, divisio facta est.
Debetur matri caetera progenies.
XXIV.
Paulinus, sororis gener
.
Qui laetum ingenium, mores qui diligit aequos,
Quique fidem sancta cum pietate colit :
Paulini manes mecum veneratus, amicis
Inroret lacrymis, annua liba ferens.
Aequaevus, Pauline, mihi, natamque sororis
Indeptus thalamo : sic mihi pene gener.
Stirpis Aquitanae mater libi, nam genitori
Cossio Vasatum, municipale genus.
Scrinia praefecti meritus, rationibus inde
Praepositus Libycis, praemia opima capis.
Nam Correcturae tibi Tarraco Hibera tribunal
Praebuit, affectans esse clienta tibi.
Tu socrum pro matre colens, affinis haberi
Non poteras, nati cum fruerere loco.
Inter concordes vixisti fidus amicos,
Duodeviginti functus Olympiadas.
XXV.
Aemilia Dryadia, matertera
.
Te quoque Dryadiam materteram,
Flebilibus modulis,
Germana genitus, prope filius,
Ore pio veneror.
Quam thalamo, taedisque jugalibus
Invida mors rapuit :
Mutavitque thorum feretri vice
Exsequialis honor.
Discebas in me, matertera,
Mater uti fieres.
Unde modo hoc moestum tibi defero
Filius officium.
XXVI.
Julia Cataphronia, amita
.
Quin et funereis amitam impartire querelis
Musa Cataphroniam.
Innuba devotae quae virginitatis amorem,
Parcaque anus coluit.
Et mihi quod potuit, quamvis de paupere summa, '
Mater uti, attribuit.
Ergo commemorata, Ave : moestumque vocata,
Pro genitrice, Vale.
XXVII.
Julia Veneria, amita
.
At amita Veneria properiter obiit.
Cui brevia mela modifica recino.
Cinis uti placidula supera vigeat,
Celeripes et adeat loca tacita Erebi.
XXVIII.
Julia Idalia, consobrina
.
Parva etiam fuit Idalia,
Nomine praedita quae Paphiae,
Et speciem meruit Veneris.
Quae genita est mihi pene soror.
Filia nam fuit haec amitae,
Quam celebrat sub honore pio
Naenia, carmine funereo.
XXIX.
Aemilia Melania, soror
.
Aemilia, hos, vix nota mihi soror, accipe questus,
Debent quos cineri moesta Elegea tuo.
Conjunxit nostras aequaeva infantia cunas :
Uno quamvis tu consule major eras.
Invida sed nimium Lachesis properata peregit
Tempora : et ad Manes funera acerba dedit.
Praemissa ergo vale : Manesque verere parentum,
Qui majore aevo, quique minore venit.
XXX.
Pomponia Urbica. consocrus, uxor Juliani
Censoris
,
Ut generis clari, veterum sic femina morum
Urbica, Censoris nobilitata thoro.
Ingenitis pollens virtutibus, auctaque et illis.
Quas docuit conjux, quas pater, et genitrix :
Quas habuit Tanaquil, quas Pythagorea Theano,
Quaeque sine exemplo est in nece functa viri.
Et tibi si fatum sic permutare dedisset,
Viveret hoc nostro tempore Censor adhuc.
Sed neque tu viduo longum cruciata sub sevo,
Protinus optato fine secuta virum.
Annua nunc moestis ferimus tibi justa querelis,
Cum genero et natis consocer Ausonius.
COMMEMORATIO PROFESSORUM BURDIGALENSIUM.
PRAEFATIO.
Vos etiam, quos nulla mihi cognatio junxit,
Sed fama, et charae religio patriae,
Et studium iu libris, et sedula cura docendi,
Commemorabo viros morte obita celebres.
Fors erit, ut nostros Manes sic asserat olim,
Exemplo cupiet qui pius esse meo.
I.
Tiberius Victor Minervius, orator
.
Primus Burdigalae columen dicere, Minervi,
Alter Rhetoricae Quintiliane togae.
Illustres quondam quo praeceptore fuerunt
Constantinopolis, Roma, dehinc patria,
Non equidem certans cum majestate duarum;
Solo sed potior nomine, quod patria.
Asserat usque licet Fabium Calagurris alumnum :
Non sit Burdigalae dum cathedra inferior.
Mille foro dedit haec juvenes; his mille senatus
Adjecit numero, purpureisque togis :
Me quoque, sed quoniam multa est praetexta, silebo :
Teque canam de te, non ab honore meo.
Sive Panegyricos placeat contendere libros,
In Panathenaicis tu numerandus eris.
Seu libeat fictas ludorum evolvere lites,
Ancipitem palmam Quintilianus habet.
Dicendi torrens tibi copia : quae tamen aurum.
Non etiam luteam volveret illuviem.
Et Demosthenicum, quod ter primum ille vocavit,
In te sic viguit, cedat ut ipse tibi.
Anne et divini bona naturalia doni
Adjiciam, memori quam fueris animo?
Audita ut, vel lecta semel, ceu fixa teneres :
Auribus et libris esset ut una fides?
Vidimus et quondam tabulae certamine longo,
Omnes, qui fuerant, enumerasse bolos,
Alternis vicibus quos praecipitante rotatu
Fundunt excisi per cava buxa gradus :
Narrantem fido per singula puncta recursu,
Quae data, per longas quae revocata moras.
Nullo felle tibi mens livida, lum sale multo
Lingua dicax, blandis, et sina lite jocis.
Mensa nitens : quam non censoria regula culpet :
Nec nolit Frugi Piso vocare suam.
Nonnumquam pollens natalibus, et dape festa :
Non tamen angustas ut tenuaret opes.
Quamquam haeredis egens, bis sex quinquennia fun-
[cius,
Fletus es a nobis, ut pater, et juvenis.
Et nunc, sive aliquid post fata extrema supersit,
Vivis adhuc, aevi quod periit meminens;
Sive nihil superest, nec habent longa otia sensus,
Tu libi vixisti : nos tua fama juvat.
II.
Latinus Alcimus Alethius. rhetor
.
Nec me nepotes impii silentii
Reum ciebunt, Alcime.
Minusque dignum, non et oblitum ferent
Tuae ministrum memoriae.
Opponit unum quem viris prioribus
Aetas recentis temporis.
Palmae forensis, et Camenarum decus,
Exemplar unum in litteris :
Quas aut Athenis docta coluit Graecia,
Aut Roma per Latium colit.
Moresne fabor, et tenorem regulae,
Adusque vitae terminum?
Quod laude clarus, quod paratus litteris,
Omnem refugisti ambitum t
Te nemo gravior, vel fuit comis magis,
Aut liberalis indigis;
Danda salute, si forum res posceret;
Studio docendi, si scholam.
Vivent per omnem posterorum memoriam,
Quos tu sacrae famae dabas.
Et Julianum tu magis famae dabis,
Quam sceptra, quae tenuit brevi.
Sallustio plus conferent libri tui,
Quam consulatus addidit.
Morum tuorum, decoris, et facundiae
Formam dedisti filiis.
Ignosce, nostri laesus obsequio styli.
Amoris hoc crimen tui est.
Quod digna nequiens promere, officium colo.
Injuriose sedulus.
Quiesce placidus, et caduci corporis
Damnum repende gloria.
III.
Luciolus, rhetor
.
Rhetora Luciolum condiscipulum, atque magistrum,
Collegamque dehinc, naenia moesta refer :
Facundum, doctumque virum, seu lege metrorum
Condita, seu prosis solveret orsa modis.
Eripuit patri Lachesis quem funere acerbo,
Linquentem natos sexui utroque duos.
Nequaquam meritis cujus responderit haeres,
Obscuros quamvis nunc tua fama juvet.
Mitis amice, bonus frater, fidissime conjux,
Nate pius : genitor, poenitet, ut fueris.
Comis convivis, numquam inclamare clientes.
Ad famulos numquam tristia verba loqui.
Ut placidos mores, tranquillos sic cole Manes,
Et cape ab Ausonio munus, amice, Vale.
IV.
Attius Patera Pater, rhetor
.
Aetate quamquam viceris doctos prius,
Patera fandi nobilis :
Tamen quod sevo floruisti proximo,
Juvenisque te vidi senem,
Honore moestae non carebis naeniae,
Doctor potentum Rhetorum.
Tu Bajocassis stirpe Druidarum satus,
Si fama non fallit fidem,
Beleni sacratum ducis e templo genus;
Et inde vobis nomina :
Tibi Paterae : sic ministros nuncupant
Apollinaris mystici.
Fratri, patrique nomen a Phoebo datum :
Natoque de Delphis tuo.
Doctrina nulli tanta in illo tempore,
Cursusque tot fandi et rotae.
Memor, disertus, lucida facundia,
Canore, cultu praeditus,
Salibus modestus felle nullo perlitis,
Vini, cibique abstemius,
Laetus, pudicus, pulcher; in senio quoque, ut
Aquilae senectus, aut equi.
V.
Attius Tiro Delphidius, rhetor
,
Facunde, docte, lingua et ingenio celer,
Jocis amoene, Delphidi,
Subtextus esto flebili threno patris,
Laudi ut subibas aemulus.
Tu pene ab ipsis orsus incunabulis
Dei poeta nobilis,
Sertum coronae praeferens Olympiae,
Puer celebrasti Jovem.
Mox inde cursim more torrentis freti,
Epos ligasti metricum :
Ut nullus aeque lege liber carminum
Orationem texeret.
Celebrata varie cujus eloquentia
Domi forisque claruit :
Seu tu cohortis Praesulem praetoriae,
Provinciarum aut judices
Coleres, tuendis addictus clientiis,
Famae, et salutis sauciis.
Felix, quietis si maneres litteris,
Opus Camenarum colens :
Nec odia magnis concitata litibus
Armaret ultor impetus :
Nec inquieto temporis tyrannici
Palatio te attolleres.
Dum spem remotam semper arcessis tibi,
Fastidiosius obviae,
Tuumque mavis esse, quam fati bonum,
Desiderasti plurima;
Vagus per omnes dignitatum formulas,
Meritusque plura, quam gerens.
Unde insecuto criminum motu gravi,
Donatus aerumnis patris :
Mox inde Rhetor, nec docendi pertinax,
Curam fefellisti patrum,
Minus malorum munere expertus Dei,
Medio quod aevi raptus es.
Errore quod non deviantis filiae,
Poenaque laesus conjugis.
VI.
Alethio Minervio, filio, rhetori
.
O flos juvenum.
Spes laeta patris :
Nec certa tuae
Data res patriae;
Non mansuris
Ornate bonis :
Ostentatus,
Raptusque simul.
Solstitialis
Velut herba solet,
Rhetor Alethi.
Tu Burdigalae
Laetus patriae
Clara cohortis
Vexilla regens
Pubere in aevo.
Postque Paterae,
Major utroque :
Tu primaevis
Doctor in annis,
Et praeceptor,
Tempore quo te
Discere adultum
Non turpe foret,
Cuncta habuisti
Commoda fati.
Praetextate
Jam genitori
Conlatus eras.
Ille superbae
Moenia Romae,
Fama et meritis,
Non sine morsu
Gravis invidiae,
Inclytus auxit.
Floris adulti
Vota tuorum,
El Rhetoricam
Fruge carentem,
Et connubium
Nobile soceri,
Sine pace patris :
Et divitias
Utriusque, sine
Haerede suo
Deseruisti.
Omnia praecox
Fortuna tibi
Dedit, et rapuit.
Quam fatiloquo
Dicte profatu
Versus Horatii :
NIHIL EST AB OMNI
PARTE BEATUM.
VII.
Leontius grammaticus, cognomento Lascivus
Qui colis laetos, hilarosque mores,
Qui dies festos, joca, vota, ludum,
Annuum functi memora Leonti i
Nomine threnum.
Iste LASCIVUS patiens vocari,
Nomen indignum probitate vitae
Abnuit numquam : quia gratum ad aures
Esset amicas.
Litteris tantum titulum assecutus,
Quantus exili satis est cathedrae :
Posset insertus numero ut videri
Grammaticorum.
Tu meae semper socius juventae,
Pluribus quamvis cumulatus annis,
Nunc quoque in nostris recales medullis,
Blande Leonti :
Et juvat tristi celebrare cura
Flebilem cantum memoris querelae :
Munus ingratum, tibi debitumque
Carmine nostro.
VIII.
Grammaticis Graecis Burdigalensibus
.
Romulum post hos, prius, an Corinthi,
An ne Sperchei, pariterque nati
Atticas Musas memorem Menesthei
Grammaticorum?
Sedulum cunctis studium docendi;
Fructus exilis, tenuisque sermo;
Sed, quia nostro docuere in aevo,
Commemorandi.
Tertius horum mihi non magister;
Caeteri primis docuere in annis,
Ne forem vocum rudis, aut loquendi :
Sed sine cultu.
Obstitit nostrae quia, credo, mentis
Tardior sensus : neque disciplinis
Appulit Graecis puerilis aevi
Noxius error.
Vos levis cespes tegat, et sepulcri
Tecta defendant cineres opertos
At meae vocis titulus supremum
Reddat honorem.
IX.
Jucundo, grammatico Burdigalensi, fratri Leontii
.
Et te, quem cathedram temere usurpasse loquuntur.
Nomen Grammatici nec meruisse putant :
Voce ciebo tamen, simplex, bone, amice, sodalis;
Jucunde, hoc ipso chare magis studio,
Quod quamvis impar nomen tam nobile amasti,
Es meritos inter commemorande viros.
X.
Grammaticis Latinis Burdigalensibus philologis, Macrino, Phoebitio, Concordio, Sucuroni, Ammonio Anastasio grammatico Pictaviorum
.
Nunc ut quemque mihi
Flebilis officii
Relligiosus honor
Suggeret, expediam.
Qui, quamvis humili
Stirpe, loco, ac merito,
Introtulere tamen
Grammatices studium
Ingeniis hominum
Burdigalae rudibus.
Permaneat series.
Sit Macrinus in his,
Sobrius in pueris,
Et puerorum *
Utilis ingeniis.
Huic mea principio
Credita puerities.
Nec reticebo senem
Nomine Phoebicium :
Qui Beleni aedituus
Nil opis inde tulit.
Sed tamen, ut placitum,
Stirpe satus Druidum,
Gentis Aremoricae
Burdigalae cathedram
Nati onera obtinuit.
Et tu Concordi
Qui profugus patria,
Mutasti sterilem
Urbe alia cathedram,
Et libertina
Sucuro progenies.
Qui rudibus pueris
Prima elementa dabas,
Pange et Anastasio
Flebile, Musa, melum :
Et memora tenuem
Naenia Grammaticum.
Burdigalae hunc genitum,
Transtulit ambitio,
Pictonicaeque dedit.
Pauper ubi, et tenuem
Victum habitumque colens,
Gloriolam exilem
Et patriae, et cathedrae
Perdidit in senio :
Doctrina exiguus,
Moribus implacidis,
Proinde, ut erat meritum,
Famam habuit tenuem.
Sed tamen hunc noster
Commemoravit honos.
Relligiosum etenim
Commemorare meae
Grammaticum patriae,
Ne pariter tumulus
Nomen et ossa tegat.
XI.
Herculano, Sororis filio, grammatico Burdigatensi
.
Herculane, qui profectus gremio de nostro et schola
Spem magis quam rem fruendam praebuisti avunculo,
Particeps scholae, et cathedrae pene successor meae.
Lubricae nisi te juventae praecipitem flexus daret,
Pythagorei non tenentem tramitis rectam viam :
Esto placidus, et quietis Manibus sedem fove;
Jam mihi cognata dudum inter memoratus nomina.
XII.
Thalasso, grammatico Latino, Burdigatensi
.
Officium, nomenque tuum, primaeve Thalasse,
Parvulus audivi : vix etiam memini.
Qua forma, aut merito fueris, qua stirpe parentum.
Aetas nil de te posterior celebrat.
Grammaticum juvenem tantum te fama ferebat.
Tum quoque tam tenuis, quam modo nulla manet.
Sed quicumque tamen, nostro quia doctor in aevo
Vixisti, hoc nostrum munus habeto, Vale.
XIII.
Citario Sicalo Syracusano, grammatico Burdigalensi Graeco
.
Et Citari, dilecte mihi, memorabere, dignus
Grammaticos inter qui celebrere bonos.
Esset Aristarchi tibi gloria, Zenodotique
Graiorum, antiquus si sequeretur honos.
Carminibus, quae prima tuis sunt condita in annis,
Concedit Cei Musa Simonidei.
Urbe satus Sicula, nostram peregrinus adisti :
Excultam studiis quam prope reddideras.
Conjugium nactus cito nobilis, et locupletis,
Invidia fati non genitor moreris.
At nos defunctum memori celebramus honore :
Fovimus ut vivum munere amicitiae.
XIV.
Censorio Attico Agricio, Rhetori
.
Eloquii merito primis aequande, fuisti
Agrici hic positus posteriore loco :
Aevo qui quoniam genitus functusque recenti,
Dilatus nobis, non et omissus eras.
Quocumque in numero, tristi memorabere threno.
Unus honos tumuli serus, et ante datus.
Tam generis tibi celsus apex, quam gloria fandi.
Gloria Athenaei cognita sede loci;
Nazario, et claro quondam delata Paterae,
Egregie multos excoluit juvenes.
Conjuge nunc, natisque superstitibus, generoque,
Majorum Manes et monumenta foves.
XV.
Nepotiano, grammatico, eidem Rhetori
.
Facete, comis, animo juvenili senex,
Cui felle nullo, melle multo mens madens,
Aevum per omne nil amarum miscuit :
Nostri medela, Nepotiane, pectoris,
Tam seriorum quam jocorum particeps,
Taciturne, Amyclas qui silendo viceris.
Te fabulantem non Ulixes linqueret,
Linquit canentes qui melodas virgines.
Probe, et pudice, parce, frugi, abstemie,
Facunde, nulli Rhetorum cedens stylo.
Et disputator ad Cleanthen Stoicon :
Scaurum Probumque corde callens intimo :
Et Epirote Cinea memor magis.
Sodalis, et convictor, hospes jugiter :
Parum quod hospes; mentis agitator meae.
Consilia nullus mente tam pura dedit,
Vel altiore conditu texit data.
Honore gesti praesidatus inclytus,
Decies novenas functus annorum vices.
Duos relinquens liberos, mortem oppetis,
Dolore multo, tam tuorum, quam meo.
XVI.
Aemilius Magnus Arborius, rhetor Tolosae
.
Inter cognatos jam fletus, avuncule, Manes,
Inter Rhetoricos nunc memorandus eris.
Illud opus pietas, istud reverenda virorum
Nomina pro patriae relligione habeant.
Bis meritum duplici celebremus honore parentem
Arborium, Arborio patre, et avo Argicio.
Stemma tibi patris Aeduici : Tarbellica Maurae
Matris origo fuit, ambo genus procerum.
Nobilis et dotata uxor, domus, et schola, cultae
Principum amicitiae contigerunt juveni.
Dum Constantini fratres opulenta Tolosa
Exsilii specie sepositos cohibet :
Byzanti inde arcem, Thressaeque Propontidis urbem
Constantinopolim fama tui pepulit.
Illic dives opum, doctoque ibi Cassare honorus
Occumbis, patribus Magne superstitibus.
In patriam sed te sedem, ac monumenta tuorum.
Principis Augusti restituit pietas.
Hinc renovat causam lacrymis, et flebile munus,
Annuus ingrata relligione dies.
XVII.
Exuperius, rhetor Tolosae
.
Exuperi memorande mihi, facunde sine arte,
Incessu gravis et verbis ingentibus, ore
Pulcher, et ad summam, motuque habituque venusto,
Copia cui fandi longe pulcherrima; quam si
Auditu tenus acciperes, deflata placeret :
Discussam scires solidi nihil edere sensus.
Palladiae primum toga te venerata Tolosae,
Mox pepulit levitate pari. Narbo inde recepit.
Illic Dalmatio genitos, fatalia regum
Nomina, tum pueros grandi mercede docendi
Formasti, Rhetor, metam prope puberis aevi.
Caesareum qui mox indepti nomen, honorem
Praesidis, Hispanumque tibi tribuere tribunal.
Decedens, placidos mores, tranquillaque vitae
Tempora praedives finisti sede Cadurca.
Sed patriae te jura vocant, et origo parentum,
Burdigalae ut rursum nomen de Rhetore reddas.
XVIII.
Marcello Marcelli filio grammatico Narbonensi
.
Nec te Marcello genitum, Marcelle, silebo :
Aspera quem genitrix urbe, domo pepulit.
Sed fortuna potens cito reddidit omnia, et auxit.
Amissam primum Narbo dedit patriam.
Nobilis hic hospes Clarentius indole motus,
Egregiam natam conjugio attribuit.
Mox schola, et auditor multus, praetextaque pubes,
Grammatici nomen, divitiasque dedit.
Sed numquam jugem cursum fortuna secundat,
Praesertim pravi nacta virum ingenii.
Verum oneranda mihi non sunt : memoranda recepi
Fata; sat est dictum, cuncta perisse simul.
Non tamen et nomen, quo te non fraudo, receptum
Inter Grammaticos praetenuis meriti.
XIX.
Sedatus, rhetor Tolosanus
.
Relligio est, tacitum si te, Sedate, relinquam,
Quamvis docendi munus indepte es foris.
Communis patria est tecum mihi : forte potentis
Fati Tolosam nactus es sedem scholae.
Illic conjugium, natique, opulensque senectus,
Et fama, magno qualis est par Rhetori.
Quamvis externa tamen a regione reducit
Te patria, et civem morte obita repetit.
Cumque vagantem operam divisae impenderis urbi,
Arbitrium de te sumit origo suum.
Est tua nuuc suboles, moremque secuta parentis,
Narbonem, ac Romam nobilitat studiis.
……………..
Fama velit nolit, Burdigalam referet.
XX.
Staphylius, rhetor, civis Auscius
.
Hactenus observata mihi lex commemorandi
Cives, sive domi, seu docuere foris.
Externum sed fas conjungere civibus unum
Te, Staphyli, genitum stirpe Novempopulis.
Tu mihi quod genitor, quod avunculus : unus utrum-
Alter ut Ausonius, alter ut Arborius. [que.
Grammatice ad Scaurum, atque Probum, promptis-
[sime Rhetor,
Historiam callens Livii et Herodoti.
Omnis doctrinae ratio tibi cognita : quantam
Condit sexcentis Varro voluminibus.
Aurea mens, vox suada tibi, tum sermo quietus.
Nec cunctator eras, nec properante sono.
Pulchra senecta, nitens habitus, procul ira, dolusque,
At placidae vitae congrua meta fuit.
XXI.
Crispus et Urbicus, grammat, Latini et Graeci
.
Tu quoque in aevum, Crispe, futurum
Moesti venies commemoratus
Munere threni.
Qui primaevos, fandique rudes,
Elementorum prima docebas
Signa novorum.
Creditus olim fervere mero,
Ut Virgilii Flaccique locis
Aemula ferres.
Et tibi, Latiis posthabite orsis
Urbice, Graiis celebris, carmen
Sic
έλελίσω
.
Nam tu Crispo conjuncte tuo
Prosa solebas, et versu loqui
Impete eodem;
Priscos ut et Heroes olim
Carmine Homeri commemoratos
Fando referres :
Dulcem in paucis ut Plistheniden,
Et torrentis ceu Dulichii
Ninguida dicta,
Et mellitae nectare vocis
Dulcia fatu verba canentem
Nestora regem.
Ambo loqui faciles, ambo omnia carmina docti,
Callentes myth
wii
plasmata, et historiam.
Liberi et ambo genus : sed quos meruisse deceret
Nancisci, ut cluerent patribus ingenuis.
XXII.
Victorio, Subdoctori, sive Proscholo
.
Victori studiose, memor, celer, ignoratis
Assidue in libris, nec nisi operta legens;
Exesas tineis, opicasque evolvere chartas,
Major quam promptis cura tibi in studiis.
Quod jus Pontificum, quae foedera, stemma quod olim
Ante Numam fuerat sacrificis Curibus :
Quod Castor cunctis de regibus ambiguis, quod
Conjugis e libris ediderat Rhodope :
Quod jus Pontificum, veterum quae scita Quiritum,
Quae consulta [patrum; quid Draco, quidve Solon
Sanxerit; et Locris dederit quae jura Zaleucus;
Sub Jove quae Minos, quid Themis ante Jovem;
Nota tibi potius, quam Tullius et Maro nostri,
Et quidquid Latia conditur historia.
Fors istos etiam tibi lectio longa dedisset :
Supremum Lachesis ni celerasset iter.
Exili nostrae fucatus honore cathedrae,
Libato tenuis nomine Grammatici.
Longinquis posthac Romae defunctus in oris :
Ad quas de Siculo littore transieras,
Sed modo nobilium memoratus in agmine, gaude :
Pervenit ad Manes si pia cura tuos.
XXIII.
Dynamio, Burdigatensi, qui in Hispania docuit, et obiit
.
Sed neque te moesta, Dynami, fraudabo querela.
Municipem patriae causidicumque meae.
Crimine adulterii quem saucia fama fugavit;
Parvula quem latebris fovit Ilerda suis.
Quem locupletavit conjux Hispana latentem;
Namque ibi mutato nomine, Rhetor eras.
Rhetor Flavinii cognomine dissimulatus.
Ne posset profugum prodere culpa suum.
Reddiderat quamvis patriae te sera voluptas,
Mox residem rursum traxit Ilerda domus.
Qualiscumque tuae fuerit fuga, famaque vitae,
Jungeris antiqua tu mihi amicitia.
Officiumque meum, sensus si manibus ullus,
Accipe jam verus morte obita Dynami.
Diversis quamvis jaceas defunctus in oris :
Commemorat moestis te pia cura elegis.
XXIV.
Acilio Glabrioni, grammatico Jun, Burdig
.
Doctrinae, vitaeque pari brevitate caducum,
Glabro, te moestis commemorabo elegis.
Stemmate nobilium deductum nomen avorum,
Glabrio Aquilini Dardana progenies.
Tu quondam puero compar mihi discipulo : mox
Me dehinc facto Rhetore, Grammaticus.
Inque foro tutela reis, et cultor in agris,
Digne, diu partis qui fruerere bonis.
Commode, laete, benigne, abstemie, tam bone dandis
Semper consiliis, quam taciturne datis.
Tam decus omne tuis, quam mox dolor, omnia acerbo
Funere praereptus, Glabrio, destituis :
Uxore et natis, genitore et matre relictis.
Eheu ! quam multis perdite nominibus!
Flete diu nobis, numquam satis, accipe acerbum
Glabrio in aeternum commemorate, VALE.
Coronis
.
Quos legis a prima deductos menide libri,
Doctores patriae scito fuisse meae.
Grammatici in studio, vel Rhetoris, aut in utroque,
Quos memorasse mihi, morte obita, satis est.
Viventum illecebra est laudatio; nomina tantum
Voce ciere, suis sufficiet tumulis.
Ergo qui nostrae legis otia tristia chartae,
Eloquium tu ne quaere, sed officium,
Quo claris doctisque viris pia cura parentat :
Dum decora egregiae commeminit patriae.
POETA.
Valete, manes inclytorum Rhetorum :
Valete, doctores probi.
Historia si quos, vet poeticos stilus,
Forumve fecit nobiles :
Medicae vel artis, dogma vel Platonicum
Dedit perenni gloriae :
Et si qua cunctis cura viventum placet :
Juvatque honor superstitum :
Accipite moestum carminis cultum mei,
Textum querela flebili,
Sedem sepulcris servet immotus cinis.
Memoria vivat nominum :
Dum remeat illud, judicis dono Dei,
Commune cum dis saeculum.
EPITAPHIA HEROUM.
EPITAPHIA HEROUM QUI BELLO TROICO INTERFUERUNT.
I.
Agamemnoni
.
Rex regum, Atrides, fraternae conjugis ultor,
Oppetii manibus conjugis ipse meae.
Quid prodest Helenes raptum punisse dolentem,
Vindicem adulterii cum Clytemnestra necet?
II.
Menelao
.
Felix o Menelae, deum cui debita sedes,
Decretumque piis Manibus Elysium.
Tyndareo dilecte gener, dilecte Tonanti :
Conjugii vindex, ultor adulterii :
Aeterno pollens aevo, aeternaque juventa,
Nec leti passus tempora, nec senii.
III.
Ajaci
.
Ajacis tumulo pariter tegor obruta Virtus,
Illacrymans bustis funeris ipsa mei :
Incomptas lacerata comas, quod pravus Atrides
Cedere me structis compulit insidiis.
Jam dabo purpureum claro de sanguine florem,
Testantem gemitu crimina judicii.
IV.
Achilli
.
Non una Aeacidem tellus habet, ossa teguntur
Littore Sigeo, crinem Larissa cremavit.
Pars tumuli…………
Orbe sed in toto….. Homer....
V.
Ulixi
.
Conditur hoc tumulo Laerta natus Ulixes.
Perlege Odyssean, omnia nosse volens.
VI.
Diomedi
.
Conditur hic genitore bono melior Diomedes :
Crimen ob uxoris pulsus dotalibus agris.
Argyripam, clarosque viris qui condidit Arpos :
Clarior urbe nova, patriae quam sede vetusta.
VII.
Antilocho
.
Consiliis, belloque bonus, quae copula rara est,
Charus et Atridis, charus et Aeacidis :
Praemia virtutis simul et pietatis adeptus,
Servato Antilochus Nestore patre, obii.
Non hic ordo fuit : sed justius ille superstes,
Troja capi sine quo perfida non poterat.
VIII.
Nestori
.
Hoc tegor in tumulo quarti jam prodigus aevi
Nestor, consilio clarus, et eloquio,
Objecit sese cujus pro morte peremptus
Filius, et nati vulnere vivo pater.
Eheu! cur fatis disponere sic placet aevum,
Tam longum ut nobis : tam breve ut Antilocho?
IX.
Pyrrho
.
Orbe tegor medio, major virtute paterna,
Quod puer, et regis Pyrrhus opima tuli.
Impius ante aras quem fraude peremit Orestes.
Quid mirum? caesa jam genitrice furens.
X.
Euryalo
.
Nec me non dignum titulo Pleuronia credit :
Cui communis erat cum Diomede domus,
Euryalo, et Sthenelo. Nam tertius hoc ego regnum
Possedi : de quo nunc satis est tumulus.
XI.
Guneo
.
Gunea pontus habet, tumulus sine corpore nomen.
Fama homines inter; coelum animus repetit.
Cuncta elementa duci tanto commune sepulcrum.
Quae? coelum, et tellus, et mare, et ora virum.
XII.
Protesilao
.
Fatale ascriptum nomen mihi Protesilao.
Nam primus Danaum bello obii Phrygio,
Audaci ingressus Sigeia littora saltu,
Captus pellacis Laertiadae insidiis.
Qui ne Trojanae premeret pede littora terrae,
Ipse super proprium desiliit clypeum.
Quid queror? hoc letum jam tum mea fata canebant,
Tale mihi nomen cum pater imposuit.
XIII.
Deiphobo
.
Proditus ad poenam, sceleratae fraude Lacaenae,
Et deformato corpore Deiphobus,
Non habeo tumulum, nisi quem mihi voce vocantis
Et pius Aeneas, et Maro composuit.
XIV.
Hectori
.
Hectoris hic tumulus : cum quo sua Troja sepulta est.
Conduntur pariter qui periere simul
XV.
Astyanacti
.
Flos Asiae, tanta unus de gente superstes,
Parvulus, Argivis sed jam de patre timendus,
Hic jaceo Astyanax, Scaeis dejectus ab altis.
Proh dolor! Iliaci Neptunia moenia muri
Viderunt aliquid crudelius Hectore tracto.
XVI.
Sarpedoni
.
Sarpedon Lycius, genitus Jove, numine patris
Sperabam coelum; sed tegor hoc tumulo,
Sanguineis fletus lacrymis. Proh ferrea fata!
Et patitur luctum, qui prohibere potest?
XVII.
Nasti et Amphimacho
.
Nastes, Amphimachusque, Nomionis inclyta proles,
Ductores quondam, pulvis et umbra sumus.
XVIII.
Troilo
.
Hectore prostrato, nec dis, nec viribus aequis
Congressus saevo Troilus Aeacidae,
Raptatus bigis fratris conjungor honorii :
Cujus ob exemplum nec mihi poena gravis.
XIX.
Polydoro
.
Cede procul, myrtumque istam fuge nescius, hospes,
Telorum seges est sanguine adulta meo.
Confixus jaculis, et ab ipsa crede sepultus,
Condor in hoc tumulo bis Polydorus ego.
Scit pius Aeneas, et tu, rex impie, quod me
Thracia poena premit, Troia cura tegit.
XX.
Euphemo
.
Euphemum Ciconum ductorem Troia tellus
Condidit hastati Martis ad effigiem.
Nec satis est titulum saxo incidisse sepulcri :
Insuper et frontem mole onerant statuae.
Ocyus ista ruunt, quae sic cumulata locantur.
Major ubi est cultus, magna ruina subest.
XXI.
Hippothoo, et Pylaeo, in horto sepultis
.
Hippothoum, Pyleumque tenet gremio infima tellus.
Caulibus et malvis terga superna virent.
Nec vexat cineres horti cultura quietos :
Dum parcente manu molle olus excolitur.
XXII.
Ennomo, et Chromio
.
Ennomus hic, Chromiusque jacent, queis Mysia re-
gnum,
Queis pater Alcinus, Oceanusque atavus.
Nobilitas quid tanta juvat? quo clarius istis
Est genus, hoc mortis conditio gravior.
XXIII.
Priamo
.
Hic Priami non est tumulus, nec condor in ista
Sede : caput Danai diripuere meum.
Ast ego cum lacerum sine nomine funus haberem,
Confugi ad cineres Hectoreos genitor.
Illic et natos, Trojamque, Asiamque sepultam
Inveni, et nostrum quidquid ubique jacet.
XXIV.
Item Priamo
.
Qui tumulum Priami quaerit, legat Hectoris ante.
Ille meus, nato quem prius ipse dedi.
Hectoris, et patris simul est commune sepulcrum,
Amborum quoniam juncta ruina fuit.
XXV.
Hecubae
.
Quae regina fui, quae claro nata Dymante,
Quae Priami conjunx, Hectora quae genui,
Hic Hecuba injectis perii superobruta saxis.
Sed rabie linguae me tamen ulta prius.
Fidite ne regnis, et prole, et stirpe parentum :
Quicumque hoc nostrum
στίμα χυνος
legitis.
XXVI.
Polyxenae
.
Troas Achilleo conjuncta Polyxena busto
Malueram nullo cespite functa tegi.
Non bene discordes tumulos miscetis, Achivi :
Hoc violare magis, quam sepelire fuit.
ALIQUOT ALIORUM EPITAPHIA.
XXVII.
Niobae, in Sipylo monte juxta fontem sepultae
.
Thebarum regina fui, Sipyleia cautes
Quae modo sum : laesi numina Latoidum.
Bis septem natis genitrix laeta atque superba,
Tot duxi mater funera, quot genui.
Nec satis hoc divis. Duro circumdata saxo
Amisi humani corporis effigiem.
Sed dolor, obstructis quamquam vitalibus, haeret :
Perpetuasque rigat fonte pio lacrymas.
Proh facinus! tantaene animis coelestibus irae?
Durat adhuc luctus, matris imago perit.
XXVIII.
Eidem
.
Vivebam. Sum facta silex, quae deinde polita
Praxitelis manibus, vivo iterum Niobe.
Reddidit artificis manus omnia, sed sine sensu.
Hunc ego, cum laesi numina, non habui.
XXIX.
Eidem
.
Habet sepulcrum non id intus mortuum.
Habet nec ipse mortuus bustum super.
Sibi sed est ipse hic sepulcrum, et mortuus.
XXX.
Didoni
.
Infelix Dido, nulli bene nupta marito :
Hoc pereunte fugis, hoc fugiente peris.
XXXI.
Diogeni Cynico, in cujus sepulcro, pro titulo, canis signum est
.
Dic, canis, hic cujus tumulus? Canis. At canis hic quis?
Diogenes. Obiit? Non obiit, sed abiit.
Diogenes, cui pera penus, cui dolia sedes,
Ad manes abiit? Cerberus ire velat.
Quonam igitur? Clari flagrat qua stella Leonis,
Additus est justae nunc canis Erigonae.
XXXII.
In tumulum sedecennis matronae
.
Omnia quae longo vitae cupiuntur in aevo,
Ante quater plenum consumpsit Anicia lustrum.
Infans lactavit, pubes et virgo adolevit.
Nupsit, concepit, peperit. Jam mater obivit.
Quis mortem accuset? quis non accuset in isto
Aetatis? meritis anus est, aetate puella.
XXXIII.
Glauciae, immatura morte praevento
.
Laeta bis octono tibi jam sub consule pubes
Cingebat teneras, Glaucia adulte, genas.
Et jam desieras puer, anne puella, videri :
Cum properata dies abstulit omne decus.
Sed neque functorum socius miscebere vulgo :
Nec metues Stygios flebilis umbra lacus.
Verum aut Persephonae Cinyreius ibis Adonis :
Aut Jovis Elysii tu Catamitus eris.
XXXIV.
Callicrateae
.
Viginti atque novem genitrici Callicrateae
Nullius sexus mors mihi visa fuit.
Sed centum et quinque explevi bene messibus annos,
Intremulam baculo non subeunte manum.
XXXV.
Equo Admirabili, jussu Augusti
.
Phosphore, clamosi spatiosa per aequora Circi
Septenas solitus victor obire vias :
Improperanter agens primos a carcere cursus,
Fortis praegressis ut potereris equis.
Promptum et veloces erat anticipare quadrigas :
Victores etiam vincere, laus potior.
Hunc titulum vani solatia sume sepulcri,
Et gradere Elysios praepes ad alipedes.
Pegasus hinc dexter currat tibi; laevus Arion
Funis eat; quartum det tibi Castor equum.
XXXVI.
In tumulo hominis felicis
.
Sparge mero cineres, bene olenti et unguine nardi,
Hospes, et adde rosis balsama puniceis.
Perpetuum mihi ver agit illacrymabilis urna.
Et commutavi saecula, non obii.
Nulla mihi veteris perierunt gaudia vitae :
Seu meminisse putes omnia, sive nihil.
XXXVII.
Sepulcrum Cari vacuum
.
Me sibi, et uxori, et natis commune sepulcrum
Constituit seras Carus ad exsequias.
Jamque diu monumenta vacant, sitque ista querela
Longior : et veniat ordine quisque suo,
Nascendi qui lege datus : placidumque per aevum
Condatur, natu qui prior, ille prior.
XXXVIII.
Ex sepulcro Latinae viae
.
Non nomen, non quo genitus, non unde, quid egi.
Mutus in aeternum sum, cinis, ossa, nihil.
Non sum, nec fueram : genitus tamen e nihilo sum,
Mitte, nec exprobres singula, talis eris.
DE DUODECIM CAESARIBUS Per Suetonium Tranquillum scriptis.
Ausonius Hesperio filio. S. D
.
CAESAREOS proceres, in quorum regna secundis
Consulibus dudum Romana potentia cessit,
Accipe bis senos, sua quemque monosticha signant,
Quorum per plenam seriem Suetonius olim
Nomina, res gestas, vitamque obitumque peregit.
Monosticha de ordine XII imperatorum
.
Primus regalem patefecit JULIUS aulam
Caesar, et AUGUSTO nomen transcripsit, et arcem.
Privignus post hunc regnat NERO CLAUDIUS, a quo
CAESAR, cognomen Caligae cui castra dederunt.
CLAUDIUS hinc potitur regno, post quem NERO saevus
Ultimus Aeneadum. Post hunc tres, nec tribus annis;
GALBA senex, frustra socio confisus inerti :
Mollis OTHO, infami per luxum degener aevo :
Nec regno dignus, nec morte VITELLIUS ut vir.
His decimus, fatoque accitus VESPASIANUS.
Et TITUS imperii felix brevitate, secutus
Frater, quem CALVUM dixit sua Roma NERONEM.
Tempus imperii XII Casarum
.
JULIUS, ut perhibent, divus trieteride regnat.
AUGUSTUS post lustra decem sex prorogat annos,
Et ter septenis geminos NERO CLAUDIUS addit.
Tertia finit hiems grassantia tempora CAII.
CLAUDIUS hebdomadem duplicem trahit : et NERO
[dirus
Tantumdem : summae consul sed defuit unus.
GALBA senex, OTHO lascive, et famose VITELLI,
Tertia vos Latio regnantes nesciit aestas,
Interitus dignos vita properante probrosa.
Implet fatalem decadem sibi VESPASIANUS.
Ter, dominante TITO, cingit nova laurea Janum :
Quindecies, saevis potitur dum FRATER habenis.
De mortibus eorum
.
JULIUS interiit CAESAR grassante senatu.
Addidit AUGUSTUM divis matura senectus.
Sera senex Capreis exsul NERO fata peregit.
Expetiit poenas de CAESARE Chaerea mollis.
CLAUDIUS ambiguo conclusit fata veneno.
Matricida NERO proprii vim pertulit ensis.
GALBA senex periit saevo prostratus OTHONE.
Mox Otho famosus, clara sed morte potitus.
Prodiga succedunt perimendi sceptra VITELLI.
Laudatum imperium, mors lenis VESPASIANO.
At TITUS, orbis amor, rapitur florentibus annis.
Sera gravem perimunt, sed justa piacula, FRATREM.
TETRASTICHA.
A Julio Caesare usque ad tempora sua
.
Nunc et praedictos, et regni sorte sequentes
Expediam, series quos tenet imperii.
Incipiam ab Divo, percurramque ordine cunctos,
Novi Romanae quos memor historiae.
I.
Julius Caesar
.
Imperium, binis fuerat solemne quod olim
Consulibus, Caesar Julius obtinuit.
Sed breve jus regni, sola trieteride gestum,
Perculit armatae factio saeva togae.
II.
Octavianus Augustus
.
Ultor, successorque dehinc Octavius, idem
Caesar : at Augusti nomine nobilior;
Longaeva, et numquam dubiis violata potestas,
In terris positum credidit esse deum.
III.
Tiberius Nero
.
Praenomen Tiberi nactus Nero prima juventae
Tempora laudato gessit in imperio.
Frustra dehinc solo Caprearum clausus in antro,
Quae prodit vitiis, credit operta locis.
IV.
Caesar Caligula
.
Post hunc castrensis caligae cognomine Caesar
Successit saevo saevior ingenio :
Caedibus, incestisque dehinc maculosus, et omni
Crimine pollutum qui superavit avum.
V.
Claudius Caesar
.
Claudius irrisae privato in tempore vitae,
In regno specimen prodidit ingenii.
Libertina tamen, nuptarum et crimina passus,
Non faciendo nocens, sed patiendo fuit.
VI.
Nero
.
Aeneadum generis qui sextus et ultimus haeres,
Polluit, et clausit Julia sacra Nero.
Nomina quot pietas, tot habet quoque crimina vitae.
Disce ex Tranquillo : me meminisse piget.
VII.
Sergius Galba
.
Spem frustrate, senex, privatus sceptra mereri
Visus; at imperio proditus inferior :
Fama tibi melior juveni : sed justior ordo est,
Complacuisse dehinc, displicuisse prius.
VIII.
Marcus Otho
.
Aemula polluto gesturus sceptra Neroni,
Obruitur celeri raptus Otho exitio.
Fine tamen laudandus erit : qui morte decora
Hoc solum fecit nobile, quod periit.
IX.
Aulus Vitellius
.
Vitae sors foeda tibi, nec digna, Vitelli,
Qui fieres Caesar. Sic sibi fata placent.
Umbra tamen brevis imperii : quia praemia regni
Saepe indignus adit, non nisi dignus habet.
X.
Divus Vespasianus
.
Quaerendi attentus, moderato commodus usu,
Auget nec reprimit Vespasianus opes.
Olim qui dubiam privato in tempore famam,
Rarum aliis, princeps transtulit in melius.
XI.
Titus Vespasianus
.
Felix imperio, felix brevitate regendi,
Exspers civilis sanguinis, orbis amor;
Unum dixisti moriens te crimen habere,
Sed nulli de te, nos tibi credidimus.
XII.
Domitianus
.
Hactenus edideras dominos gens Flavia justos.
Cur duo quae dederant, tertius eripuit?
Vix tanti est habuisse illos, quia dona bonorum
Sunt brevia. Aeternum, quae nocuere, dolent.
XIII.
Nerva Tetrarcha
.
Proximus exstincte moderatur sceptra tyranno
Nerva senex, princeps nomine, mente parens.
Nulla viro suboles. Imitatur adoptio prolem,
Quam legisse juvet, quam genuisse velit,
XIV.
Trajanus
.
Aggreditur regimen viridi Trajanus in aevo,
Belli laude prior, caetera patris habens.
Hic quoque prole carens, sociat sibi sorte legendi,
Quem fateare bonum, diffiteare parem.
XV.
Aelius Hadrianus
.
Aelius hinc subiit mediis praesignis in actis :
Principia et finem fama notat gravior.
Orbus et hic : sociatque virum documenta daturum,
Adsciti quantum praemineant genitis.
XVI.
Antoninus Pius
.
Antoninus abhinc regimen capit : ille vocatu
Consultisque PIUS, nomen habens meriti.
Filius huic fato nullus : sed lege suorum
A patria sumpsit, qui regeret patriam.
XVII.
Marcus Antoninus
.
Post Marco tutela datur; qui scita Platonis
Flexit ad imperium, patre PIO melior.
Successore suo moriens, sed principe pravo,
Hoc solo patriae, quod genuit, nocuit.
XVIII.
Commodus
.
Commodus insequitur, pugnis maculosus arenae,
Threcidico princeps bella movens gladio.
Eliso tandem persolvens gutture poenas;
Criminibus fassus matris adulterium.
XIX.
Helvius Pertinax
.
Helvi, judicio et consulto lecte senatus,
Princeps decretis prodite, non studiis.
Quod doluit malefida cohors; errore probato,
Curia quod castris cesserat imperio.
XX.
Didius Julianus
.
Dii bene, quod spoliis Didius non gaudet opimis :
Et cito perjuro praemia adempta seni.
Tuque, Severe pater, titulum ne horresce novantis.
Non rapit imperium vis tua, sed recipit.
XXI.
Severus Pertinax
.
Impiger egelido movet arma Severus ab Histro,
Ut parricidae regna adimat Didio.
Punica origo illi : sed qui virtute probaret
Non obstare locum, cum valet ingenium.
XXII.
Bassianus Antoninus Caracalla
.
Dissimilis virtute patri, et multo magis illi,
Cujus adoptivo nomine te perhibes.
Fratris morte nocens, punitus fine cruento,
Inrisu populi tu, Caracalla, magis.
XXIII. Opitius Macrinus.
Principis hic custos, sumptum pro Caesare ferrum
Vertit in auctorem caede Macrinus iners.
Mox cum prole ruit. Gravibus pulsare querelis
Cesset perfidiam. Quae patitur, meruit.
XXIV.
Antoninus Heliogabalus
.
Tunc etiam Augustae sedis penetralia foedas
Antoninorum nomina falsa gerens?
. . . . . . . . . . . . . . . . . . . . . . .
(
Reliqua desiderantur
.)
ORDO NOBILIUM URBIUM.
I.
Roma
.
Prima urbes inter, divum domus, aurea Roma.
II.
Constantinopolis, et Carthago
.
Constantinopoli assurgit Carthago priori,
Non toto cessura gradu : quia tertia dici
Fastidit, non ausa locum sperare secundum,
Qui fuit ambarum. Vetus hanc opulentia praefert,
Hanc fortuna recens. Fuit haec, subit ista, novisque
Excellens meritis, veterem praestringit honorem :
Et Constantino concedere cogit Elissam.
Accusat Carthago deos jam plena pudoris,
Nunc quoque si cedat, Romam vix passa priorem.
Componat vestros fortuna antiqua tumores.
Ite pares, tandem memores, quod numine divum
Angustas mutastis opes et nomina : tu cum
Byzantina Lygos, tu Punica Byrsa fuisti.
III.
Antiochia, et Alexandria
.
Tertia Phoebeae lauri domus Antiochia,
Vellet Alexandri si quarta Colonia poni.
Ambarum locus unus : et has furor ambitionis
In certamen agit. Vitiorum turbida vulgo
Utraque, et amentis populi male sana tumultu.
Haec Nilo munita quod est, penitusque repostis
Insinuata locis, fecunda et tuta, superbit.
Illa quod infidis opponitur aemula Persis.
Et vos, ite pares : Macetumque attollite nomen.
Magnus Alexander te condidit : illa Seleucum
Nuncupat, ingenuum cujus fuit anchora signum,
(Qualis inusta solet) generis nota certa. Per omnem
Nam subolis seriem nativa cucurrit imago.
IV.
Treveri
.
Armipotens dudum celebrari Gallia gestit :
Trevericaeque urbis solium, quae proxima Rheno,
Pacis ut in diae gremio secura quiescit :
Imperii vires quod alit, quod vestit et armat.
Lata per extentum procurrunt moenia collem.
Largus tranquillo praelabitur amne Mosella,
Longinqua omnigenae vectans commercia terrae.
V.
Mediolanum
.
Et Mediolani mira omnia : copia rerum;
Innumerae cultaeque domus, facunda virorum
Ingenia et mores laeti; tum duplice muro
Amplificata loci species, populique voluptas
Circus, et inclusi moles cuneata theatri :
Templa, Palatinaeque arces, opulensque Moneta,
Et regio Herculei celebris sub honore lavacri,
Cunctaque marmoreis ornata peristyla signis,
Moeniaque in valli formam circumdata labro,
Omnia quae magnis operum velut aemula formis
Excellunt : nec juncta premit vicinia Romae.
VI.
Capua
.
Nec Capuam pelago, cultuque, penuque potentem,
Deliciis, opibus, famaque priore silebo,
Fortuna variante vices : quae freta secundis,
Nescivit servare modum. Nunc subdita Romae,
Aemula tunc. Fidei memor, anne infida, senatum
Sperneret, an coleret, dubitans, sperare curules
Campanis ausa auspiciis, unoque suorum
Consule : ut imperium divisi attolleret orbis.
Quin etiam rerum dominam, Latiique parentem
Appetiit bello, ducibus non freta togatis,
Annibalis jurata armis : deceptaque in hostis
Servitium demens specie transivit herili.
Mox ut in occasum vitiis communibus acti
Corruerunt, Poeni luxu, Campania fastu,
(Heu numquam stabilem sortita superbia sedem!)
Illa potens, opibusque valens, Roma altera quondam,
Comere quae paribus potuit fastigia conis,
Octavum rejecta locum vix pone tuetur.
VII.
Aquileia
.
Non erat iste locus : merito tamen aucta recenti,
Nona inter claras Aquileia cieberis urbes,
Itala ad Illyricos objecta colonia montes,
Moenibus et portu celeberrima : sed magis illud
Eminet, extremo quod te sub tempore legit,
Solveret exacto cui sera piacula lustro
Maximus, armigeri quondam sub nomine lixae.
Felix, quae tanti spectatrix laeta triumphi
Punisti Ausonio Rutupinum marte latronem.
VIII.
Arelas
.
Pande, duplex Arelate, tuos blanda hospita portus,
Gallula Roma Arelas : quam Narbo Martius, et quam
Accolit Alpinis opulenta Vienna colonis.
Praecipitis Rhodani sic intercisa fluentis,
Ut mediam facias navali ponte plateam.
Per quem Romani commercia suscipis orbis,
Nec cohibes : populosque alios, et moenia ditas :
Gallia queis fruitur, gremioque Aquitania lato.
IX.
Emerita
.
Clara mihi post has memorabere nomen Iberum
Emerita, aequoreus quam praeterlabitur amnis,
Submittit cui tota suos Hispania fasces.
Corduba non, non arce potens tibi Tarraco certant,
Quaeque sinu pelagi jactat se Bracara dives.
X.
Athenae
.
Nunc et terrigenis patribus memoremus Athenas,
Pallados et Consi quondam certaminis arcem.
Paciferae primum cui contigit arbor olivae.
Attica facundae cujus mera gloria linguae.
Unde per Ioniae populos, et nomen Achaeum,
Versa Graia manus, centum se effudit in urbes.
XI.
Catina, et Syracusae
.
Quis Catinam sileat? quis quadruplices Syracusas
Hanc ambustorum fratrum pietate celebrem,
Illam complexam miracula fontis et amnis.
Quam maris lonii subter vada salsa meantes
Consociant dulces placita sibi sede liquores,
Incorruptarum miscentes oscula aquarum.
XII.
Tolosa
.
Non umquam altricem nostri reticebo Tolosam,
Coctilibus muris quam circuit ambitus ingens,
Perque latus pulchro praelabitur amne Garumna :
Innumeris cultam populis, confinia propter
Ninguida Pyrenes, et pinea Cebennarum,
Inter Aquitanas gentes et nomen Iberum.
Quae modo quadruplices ex se cum effuderit urbes,
Non ulla exhaustae sentit dispendia plebis :
Quos genuit cunctos gremio complexa colonos.
XIII.
Narbo
.
Nec tu, Martie Narbo, silebere : nomine cujus
Fusa per immensum quondam provincia regnum,
Obtinuit multos dominandi jure colonos.
Insinuant qua se Sequanis Allobroges oris :
Excluduntque Italos Alpina cacumina fines :
Qua Pyrenaicis nivibus dirimuntur Iberi :
Qua rapitur praeceps Rhodanus genitore Lemanno,
Interiusque premunt Aquitanica rura Cebennae,
Usque in Tectosagos paganica nomina Volcas,
Totum Narbo fuit. Tu Gallia prima togati
Nominis attollis Latio proconsule fasces.
Quis memoret portusque tuos, montesque lacusque?
Quis populos vario discrimine vestis, et oris?
Quodque tibi quondam Pario de marmore templum
Tantae molis erat, quantam non sperneret olim
Tarquinius, Catulusque iterum, postremus et ille,
Aurea qui statuit Capitoli culmina Caesar?
Te maris Eoi merces, et Iberica ditant
Aequora : te classes Libyci, Siculique profundi :
Et quidquid vario per flumina, per freta cursu
Advehitur, toto tibi navigat orbe
κατάπλου;
.
XIV.
Burdigala
.
Impia jamdudum condemno silentia, quod te,
O patria, insignem Baccho, fluviisque, virisque,
Moribus, ingeniisque hominum, procerumque senatu,
Non inter primas memorem. Quasi conscius urbis
Exiguae immeritas dubitem contingere laudes.
Non pudor hinc nobis. Nec enim mihi barbara Rheni
Ora, nec Arctoo domus est glacialis in Haemo.
Burdigala est natale solum : clementia coeli
Mitis ubi, et riguae larga indulgentia terrae;
Ver longum, brumaeque breves, juga frondea subsunt
Fervent aequoreos imitata fluenta meatus.
Quadrua murorum species, sic turribus altis
Ardua, ut aerias intrent fastigia nubes.
Distinctas interne vias mirere, domorum
Dispositum, et latas nomen servare plateas :
Tum respondentes directa in compita portas,
Per mediumque urbis fontani fluminis alveum.
Quem pater Oceanus refluo cum impleverit aestu,
Allabi totum spectabis classibus aequor.
Quid memorem Pario contectum marmore fontem
Euripi fervere freto; quanta umbra profundi!
Quantus in amne tumor! quanto ruit agmine praeceps
Margine contenti bissena per ostia cursus,
Innumeros populi non umquam exhaustus ad usus!
Hunc cuperes, rex Mede, tuis contingere castris,
Flumina consumpto cum defecere meatu :
Hujus fontis aquas peregrinas ferre per urbes,
Unum per cunctas solitus portare Choaspem.
Salve, fons ignote ortu, sacer, alme, perennis,
Vitree, glauce, profunde, sonore, illimis, opace.
Salve, urbis genius, medico potabilis haustu,
DIVONA Celtarum lingua, fons addite divis.
Non Aponus potu, vitrea non luce Nemausus
Purior; aequoreo non plenior amne Timavus.
Hic labor extremus celebres collegerit urbes.
Utque caput numeri Roma inclyta, sic capite isto
Burdigala ancipiti confirmet vertice sedem.
Haec patria est : patrias sed Roma supervenit omnes
Diligo Burdigalam : Romam colo. Civis in hac sum,
Consul in ambabus. Cunae hic, ibi sella curulis.
LUDUS SEPTEM SAPIENTUM. Ausonius consul Latino Drepanio Pacato proconsuli.
Ignoscenda isthaec, an cognoscenda rearis;
Attento, Drepani, perlege judicio.
Aequanimus fiam te judice : sive legenda,
Sive tegenda putes carmina, quae dedimus.
Nam primum est meruisse tuum, Pacate, favorem :
Proxima defensi cura pudoris erit.
Possum ego censuram lectoris ferre severi :
Et possum modica laude placere mihi.
Novit equus plausae sonitum cervicis amare :
Novit et intrepidus verbera lenta pati.
Maeonio qualem cultum quaesivit Homero
Censor Aristarchus, normaque Zenodoti.
Pone obelos igitur spuriorum stigmata vatum.
Palmas, non culpas esse putabo meas.
Et correcta magis, quam condemnata vocabo,
Apponet docti quae mihi lima viri.
Interea arbitrii subiturus pondera tanti,
Optabo, ut placeam : sin minus, ut lateam.
Prologus
.
Septem sapientes, nomen quibus istud dedit
Superior aetas, nec secuta sustulit,
Hodie in orchestram palliati prodeunt.
Quid erubescis tu, togate Romule,
Scenam quod introibunt tam clari viri?
Nobis pudendum hoc, non et Atticis quoque,
Quibus theatrum curiae praebet vicem.
Nostris negotiis sua loca sortito data :
Campus comitiis, ut Conscriptis curia :
Forum, atque Rostra separatis civium.
Una est Athenis, atque in omni Craecia,
Ad consulendum publici sedes loci :
Quam in urbe nostra sero luxus condidit.
Aedilis olim scenam tabulata mdabat
Subito excitatam nulla mole saxea.
Muraena sic, et Gallius. Nota eloquar.
Postquam potentes, nec verentes sumptuum,
Nomen perenne crediderunt, si semel
Constructa moles saxeo fundamine
In omne tempus conderet ludis locum :
Cuneata crevit haec theatri immanitas.
Pompeius hanc, et Balbus, et Caesar dedit
Octavianus, concertantes sumptibus.
Sed ego quid isthaec? non hac causa huc prodii,
Ut expedirem, quis theatra, quis forum,
Quis condidisset privas partes moenium :
Sed ut verendos, disque laudatos viros
Praegrederer, ac referrem, quid vellent sibi.
Pronuntiare suas solent sententias,
Quas quisque providentium anteverterit.
Scitis profecto quae sint : sed si memoria
Rebus vetustis cludit, veniet Ludius
Edissertator harum, quas teneo minus.
Ludius
.
Delphis Solonem scripse fama est Atticum,
Γνώθι σιαυτόν
, quod Latinum est, Nosce te.
Multi hoc Laconis esse Chilonis putant.
Spartane Chilon sit tuum, necne, ambigunt,
Quod introfertur,
ορκ τέλος μαχροΰ βίου
,
Finem intueri longae vitae quo jubes.
Multi hoc Solonem dixe Croeso existimant.
Et Pittacum dixisse fama est Lesbium,
Γίγνωσχι καιρόν
: tempus ut noris, jubet.
Sed
χαιρος
iste, tempestivum tempus est.
Bias Priencus dixit,
οίπλεΐστοι κακοί
:
Quod est Latinum, Plures hominum sunt mali :
Sed imperitos scito, quos dixit malos.
Μελέτη το πάν
, Periandri est Corinthii,
Esse Meditationem totum qui putat.
Χρίστον μετρ ον
esse dixit Lindius
Cleobulus, hoc est, Optimus cunctis modus.
Thales,
'Eyyooc, πάρεστε δ’ κτη
, protulit.
Spondere qui nos, noxa quod praes est vetat.
Hoc nos monere, feneratis non placet.
Dixi. Recedam. Legifer venit Solon.
Solon
.
De more Graeco prodeo in scenam Solon,
Septem Sapientum fama cui palmam dedit.
Sed fama non est judicii severitas.
Neque me esse primum, vestrum aut imum existimo,
Aequalitas quod ordinem nescit pati.
Recte olim ineptum Delphicus jussit Deus
Quaerentem, quisnam primus sapientum foret,
Ut in orbe tereti nomina eorum incideret :
Ne primus esset, ne vel imus quispiam.
Eorum e medio prodeo gyro Solon.
Ut quid dixisse Croeso regi existimor,
Id omnis hominum secta sibi dictum putet.
Graece coactum
τέλος μααροΰ βίου
:
Quod longius fit, si Latine edisseras :
Spectare vitae jubeo cunctos terminum
.
Proinde miseros, aut beatos dicere
Evita : quod sunt semper ancipiti statu.
Id adeo sic est. Si queam, paucis loquar.
Rex, an tyrannus, Lydiae Croesus fuit
Ilis in beatis, dives insanum in modum,
Lateribus aureis templa qui divis dabat.
Is me evocavit. Venio dicto obediens,
Meliore ut uti rege possint Lydii.
Rogat, beatum prodam, si quem noverim;
Telana dico civem non ignobilem.
Pro patria pugnans iste vitam objecerat.
Despexit. Alium quaerit. Inveni Aglaum;
Fines qui agelli proprii numquam excesserat.
At ille ridens, Quo dein me ponis loco,
Beatus orbe toto qui solus vocor?
Spectandum dico terminum vitae prius :
Tum judicandum, si manet felicitas.
Dictum moleste Croesus accepit. At ego
Relinquo regem. Bellum ille in Persas parat.
Profectus, victus, vinctus, regi deditus.
……………..
At ille captus, funeris ipse instar sui.
……………..
Qua flamma totum se per ambitum dabat,
Volvens in altum fumidos aestu globos.
At pene sero Croesus ingenti sono,
O vere vates, inquit, o Solon, Solon!
Clamore magno ter Solonem nuncupat.
Qua voce Cyrus motus, exstingui jubet
Gyrum per omnem, et destrui ardentem pyram.
Et commodum profusus imber nubibus
Repressit ignem. Croesus ad regem illico
Deductus lectam per ministrorum manum
Interrogatus, quem Solonem diceret :
Et quam ciendi causam haberet nominis,
Seriem per omnem cuncta regi edisserit.
Miseratur ille : vimque fortunae videns,
Laudat Solonem : Croesum in amicis habet.
Vinctumque pedicis aureis secum jubet
Reliquum, quod esset vitae, totum degere.
Ego duorum regum testimonio
Laudatus, et probatus ambobus fui.
Quodque uni dictum est, quisque sibi dictum
[putet.
Ego jam peregi, qua de causa huc prodii.
Venit ecce Chilon. Vos valete, et plaudite.
Chilon
.
Lumbi sedendo, oculique spectando dolent,
Manendo Solonem quoad sese recipiat.
Hui, quam pauca quam diu loquuntur Attici.
Unam trecentis versibus sententiam
Tandem peregit; meque respectans abiit.
Spartanus ego sum Chilo, qui nunc prodeo.
Brevitate nota, qua Lacones utimur,
Commendo nostrum
γνάβι σεαυτόν
,
Nosce te
,
Quod in columna jam tenetur Delphica.
Labor molestus iste, fructi est optimi,
Quid ferre possis, quidve non, dignoscere :
Noctu, diuque quae geras, quae gesseris,
Adusque puncti tenuis instar quaerere.
Officia cuncta, pudor, honor, constantia,
In hoc : et illa spreta nobis gloria.
Dixi. Valete memores. Plausum non moror.
Cleobulus
.
Cleobulus ego sum, parvae civis insulae,
Magnae sed auctor, qua clueo, sententiae :
"Απιστον μίτρον
quem dixisse existimant.
Interpretare tu, qui orchestrae proximus,
Gradibus propinquis in quatuordecim sedes :
*Αριστον μετρον
an sit
optimus modus
.
Dic, annuisti, gratiam habeo, persequar
Per ordinem, poeta dixe isthoc loco
Afer videtur vester,
UT NE QUID NIMIS
.
Et noster quidam,
μηδέν αγαν
, huc pertinet
Uterque sensus, Italus, seu Dorius :
Fandi, tacendi, somni, vigiliae esi modus,
Beneficiorum, gratiarum, injuriae,
Studii, laborum. Vita In omni quidquid est,
Istum requirit optimae pausae modum.
Dixi, recedam, ut sit modus. Venit Thales.
Thales
.
Milesius Thales sum; AQUAM qui principem
Rebus creandis dixi, ut vates Pindarus.
……………..
Dedere piscatores extractum mari.
Namque hi jubente Delio me legerant :
Quod ille munus hoc sapienti miserat.
Ego recusans non recepi : at reddidi
Ferendum ad alios, quos priores crederem.
Dein per omnes septem sapientes viros
Missum, ac remissum rursus ad me referunt.
Ego receptum consecravi Apollini.
Nam, si sapientem deligi Phoebus jubet,
Non hominem quemquam, sed deum credi decet.
Is igitur ego sum. Causa sed in scenam fuit
Mihi prodeundi, quae duobus ante me :
Assertor ut sententiae fierem meae.
Ea displicebit; non tamen prudentibus,
Quos docuit usus, et peritos reddidit
Nos
eyyuα, πάρεστt δ' &τη
, dicimus :
Latinum est,
Sponde : noxia est praesto libi
.
Per mille possum currero exempla, ut probem
Praedes vadesque poenitudinis reos.
Sed nolo quemquam nominatim dicere.
Sibi quisque vestrum dicat, et secum putet,
Spondere quantis damno fuerit et malo.
Gratum hoc officium maneat ambobus tamen.
Pars plaudite ergo : pars offensi explaudite.
Bias
.
Bias Prieneus dixi,
ol irfeiewe κακοί
.
Latine dictum suspicor,
Plures mali
.
Dixisse nollem,
VERITAS ODIUM PARIT
.
Malos sed imperitos dixi, et barbaros :
Qui jus, et aequum et sacros mores negligunt.
Nam populus iste, quo theatrum cingitur,
Totus bonorum est : hostium tellus habet,
Dixisse quos me creditis, Plures malos.
Sed nemo quisquam tam malus judex fuat.
Qui non bonorum partibus se copulet.
Sive ille vere bonus est, seu dici studet,
Jam fugit illud nomen invisum mali.
Abeo, valete, et plaudite, plures boni.
Pittaens
.
Mitylena oriundus Pittacus sum Lesbius,
Γίγνωσκβ καιρόν
, qui dixi Sententiam.
Sed iste
καιρός
, tempus ut noris, monet :
Et esse
καιρόν
, tempestivum quod vocant.
Romana sic est vox,
Venito in tempore
:
Vester quoque ille comicus Terentius,
Rerum omnium primum esse tempus autumat,
Ad Antiphilam quo venerat servus Dromo
Nullo impeditam, temporis servans vicem.
Reputate cuncti, quotiens offensam incidat,
Spectata cui non fuerit opportunitas.
Tempus me abire, ne molestus : plaudite.
Periander
.
Ephyra creatus huc Periander prodeo,
mcXsto τό πάν
qui dixi : et qui dictum probo,
Meditationem id esse totum, quod geras
.
Is quippe solus rei gerendae est efficax,
Meditatur omne qui prius negotium.
Adversa rerum, vel secunda praedicat
Meditanda cunctis comicus Terentius.
Locare sedes, bellum gerere, aut ponere :
Magnas, modicasque res etiam, parvas quoque
Agere volentem, semper meditari decet.
Nam segniores omnes in coeptis novis,
Meditatio si rei gerendae defuit.
Nihil est, quod ampliorem curam postulet,
Quam cogitare, quid gerendum sit : dehinc
Incogitantes fors, non consilium regit.
Sed ego me ad patres jam recipio : plaudite,
Meditati, ut vestram rem curetis publicam.
SEPTEM SAPIENTUM SENTENTIAE,
Septenis versibus ab eodem Ausonio explicatae
.
Bias Prieneus
.
Quaenam summa boni? Mens, quae sibi consciarecti.
Pernicies homini quae maxima? Solus homo alter.
Quis dives? Qui nil cupiat. Quis pauper? Avarus.
Quae dos matronae puleherrima? Vita pudica.
Quae casta est? De qua mentiri fama veretur.
Quod prudentis opus? Cum possit, nolle nocere.
Quid stulti proprium? Non posse, et velle nocere.
Pittacus Mitylenaeus
.
Loqui ignorabit, qui tacero nesciet.
Bono probari malo, quam multis malis.
Demens superbis invidet felicibus.
Demens dolorem ridet infelicium.
Pareto legi, quisque legem sanxeris.
Plures amicos re secunda compara.
Paucos amicos rebus adversis proba
Cleobulus Lindius
.
Quanto plus liceat, tam libeat minus.
Fortunae invidiae est immeritus miser.
Felix criminibus nullus erit diu.
Ignoscas aliis multa : nihil tibi.
Parcit quisque malis, perdere vult bonos.
Majorum meritis gloria non datur.
Turpis saepe datur fama minoribus.
Periander Corinthius
.
Numquam discrepat utile a decoro.
Plus est sollicitus, magis beatus.
Mortem optare malum, timere pejus.
Faxis ut libeat, quod est necesse.
Multis terribilis, caveto multos.
Si fortuna juvat, caveto tolli.
Si fortuna tonat, caveto mergi.
Solon Atheniensis
.
Dico tunc beatam vitam cum peracta fala sint.
Par pari jugator conjux, Quidquid impar, dissidet.
Non erunt honores umquam fortuiti muneris.
Clam coarguas propinquum, propalam laudaveris.
Pulchrius multo parari, quam creari nobilem.
Certa si decreta sors est, quid cavere proderit?
Sive sint incerta cuncta, quid timere convenit?
Chilo Lacedaemonius
.
Nolo minor me timeat, dispiciatque major.
Vive memor mortis, uti sis memor et salutis;
Tristia cuncta exsuperans aut animo, aut amico.
Tu bene si quid facias, non meminisse fas est.
Quae bene facta accipias, perpetuo memento.
Grata senectus homini, quae parilis juventae,
Illa juventa est gravior, quae similis senectae.
Thales Milesius
.
Turpe quid ausurus, te sine teste time :
Vita perit, mortis gloria non moritur.
Quod facturus eris, dicere sustuleris.
Crux est, si metuas, vincere quod nequeas.
Cum vere objurgas, sic inimice juvas.
Cum falso laudas, sic et amice noces.
Nil nimium satis est, ne sit et hoc nimium.
De iisdem septem Sapientibus
,
e
Graeco
,
Septenis patriam sapientum, nomina, voces,
Versibus expediam : sua quemque monosticha dicent :
Chilo cui patria est Lacedaemon, Nosce teipsum.
Periander, Trepidam moderare, Corinthius, iram.
Ex Mitylenaejs, Nimium nil, Pittacus oris.
Mensuram optimum, ait Clcobulus Lindius, in re.
Exspectare Solon finem docet, ortus Athenis.
Plures esse Bias pravos, quem clara Priene.
Mileti, Fugisse, Thales, vadimonia, alumnus.
IDYLLIA.
IDYLLIUM I.
Versus Paschales Proco dicti
.
Sancta salutiferi redeunt solemnia CHRISTI :
Et devota pii celebrant jejunia mystae.
At nos aeternum cohibentes pectore cultum,
Intemeratorum vim continuamus bonorum.
Annua cura sacris, jugis reverentia nobis.
Magne Pater rerum, cui terra, et pontus, et aer,
Tartaraque et picti servit plaga lactea coeli :
Noxia quem scelerum plebes tremit, almaque rursum
Concelebrat volis animarum turba piarum :
Tu brevis hunc aevi cursum, celeremque caducae
Finem animae donas aeternae munere vitae.
Tu mites legum monitus, sacrosque prophetas
Humano impertis generi, servasque nepotes,
Deceptum miseratus Adam : quem capta venenis
Implicuit socium blandis erroribus Εva.
Tu verbum, Pater alme, tuum, natumque, deumque,
Concedis terris totum, similemque, paremque.
Ex vero verum, vivaque ab origine vivum.
Ille tuis doctus monitis hoc addidit unum :
Ut super aequoreas nabat qui Spiritus undas,
Pigra immortali vegetaret membra lavacro.
Trina fides, auctore uno; spes certa salutis
Hunc numerum junctis virtutibus amplectenti.
Tale et terrenis specimen spectatur in oris
Augustus genitor, geminum sator Augustorum.
Qui fratrem, natumque, pio complexus utrumque
Numine, partitur regnum, neque dividit unum,
Omnia solus habens, atque omnia dilargitus.
Hos igitur nobis trina pietate vigentes.
Rectores terrae placidos, coelique ministros,
Christe apud aeternum placabilis assere patrem.
IDYLLIUM II.
Epicedion in patrem suum Julium Ausonium
.
Nomine ego Ausonius, non ultimus arte medendi :
Et mea si nosses tempora, primus eram.
Vicinas urbes colui patriaque domoque,
Vasates patria, sed lare Burdigalam.
Curia me duplex, et uterque senatus habebat
Muneris exsortem, nomine participem.
Non opulens, nec egens, parcus sine sordibus egi.
Victum, habitum, mores semper eadem habui,
Sermone impromptus Latio : vprum Attica lingua
Suffecit culti vocibus cloquii.
Obtuli opem cunctis poscentibus artis inemptae :
Officiumque meum cum pietate fuit.
Judicium de me studui praestare bonorum :
Ipse mihi numquam, judice me, placui.
Officia in multos diverso debita cultu,
Personis, meritis, tempore distribui.
Litibus abstinui : non auxi, non minui rem.
Indice me nullus, sed neque teste perit.
Invidi numquam. Cupere atque ambire refugi.
Jurare, aut falsum dicere, par habui.
Factio me sibi non, non conjuratio junxit.
Sincero colui foedere amicitias.
Felicem scivi, non qui, quod vellet, haberet :
Sed qui per fatum non data non cuperet.
Non occursator, non garrulus, obvia cernens,
Valvis et velo condita non adii.
Famam, quae posset vitam lacerare bonorum,
Non finxi : et veram si scierim, tacui.
Ira procul : spes vana procul : procul anxia cura;
Inque bonis hominum gaudia falsa procul.
Vitali coetus, ejuratique tumultus,
Et semper fictae principum amicitiae.
Deliquisse nihil numquam laudem esse putavi,
Atque bonos mores legibus antetuli.
Irasci promptus, properavi condere motum :
Atque mihi poenas pro levitate dedi.
Conjugium per lustra novem, sine crimine, concors
Unum habui : gnatos quattuor edidimus.
Prima obiit lactans; at qui fuit ultimus aevi,
Pubertate rudi non rudis interiit.
Maximus ad summum culmen pervenit honorum,
Praefectus Gallis, et Libyae, et Latio,
Tranquillus, clemens, oculis, voce, ore serenus,
In genitore suo mente animoque paler.
Hujus ego et natum, et generum pro consule vidi.
Consul ut ipse foret, spes mihi certa fuit.
Matronale decus possedit filia. Cujus
Egregia et nuptae laus erat, et viduae :
Quae nati, generisque et progeneri. Simul omnium
Multiplici illustres vidit honore domos.
Ipse nec affectans, nec detrectator honorum,
Praefectus magni nuncupor Illyrici.
Haec me fortunae larga indulgentia suasit,
Numine adorato, vitae abitum petere.
Ne fortunatae spatium inviolabile vitae
Fatali admorsu stringeret ulla dies.
Obtinui : auditaeque preces : spem, vota, timorem,
Sopitus placido fine, relinquo aliis.
Inter moerentes, sed non ego moestus, amicos
Dispositis jacui funeris arbitriis.
Nonaginta annos baculo sine, corpore toto
Exegi, cunctis integer officiis.
Haec quicumque leges, non aspernabere fari :
Talis vita tibi, qualia vota mihi.
IDYLLIUM III.
Ausonii villula
.
Salve haerediolum majorum regna meorum,
Quod proavus, quod avus, quod pater excoluit.
Quod mihi jam senior, properata morte, relinquit.
Eheu! nolueram tam cito posse frui.
Justa quidem series patri succedere : verum
Esse simul dominos, gratior ordo piis.
Nunc labor et curae mea sunt. Sola ante voluptas
Partibus in nostris. Caetera patris erant.
Parvum haerediolum, fateor, sed nulla fuit res
Parva umquam aequanimis : adde etiam unanimis.
Ex animo rem stare aequum puto, non animum ex re.
Cuncta cupit Croesus, Diogenes nihilum;
Spargit Aristippus mediis in Syrtibus aurum;
Aurea non satis est Lydia tota Midae.
Cui nullus finis cupiendi, est nullus habendi.
Ille opibus modus est, quem statuas animo.
Verum ager iste meus quantus sit, nosce : etiam me
Noveris, et noris te quoque, si potis es :
Quamquam difficile est se noscere.
ΤνώΟι σεαυτδν
.
Quam propere legimus, tam cito negligimus.
Agri bis centum colo jugera; vinea centum
Jugeribus colitur, prataque dimidium.
Silva supra duplum quam prata, et vinea, et arvum.
Cultor agri nobis nec superest, nec abest.
Fons propter puteusque brevis, tum purus et amnis.
Naviger hic refluus me vehit, ac revehit.
Conduntur fructus geminum mihi semper in annum.
Cui non longa penus, huic quoque prompta fames.
Haec mihi nec procul urbe sita est, nec prorsus ad
[urbem :
Ne patiar turba, utque bonis potiar.
Et quotiens mutare locum fastidia cogunt.
Transco : et alternis rure, vel urbe fruor.
IDYLLIUM IV.
Ad nepotem Ausonium protrepticon de studio puerili
.
ausonius hesperio
filio suo salutem
.
Libellum, quem ad nepotulum meum sororis tuae fi- lium instar protreptici luseram, venturus ipsi praemisi legendum. Hoc enim malui quam ipse recitare, esset ut tibi censura liberior, quae duabus causis impediri so- let : Quod aureis nostras audita velocius quam lecta praetereunt, et quod sinceritas judicandi praesentia re- citantis oneratur. Nunc tibi utrumque integrum (non obstat nostri verecundia). Sed heus tu, fili dulcissime, habeo quod admoneam, si qua tibi multo sint fucatius concinnata, quam verius, et plus coloris, quam succi
habere videantur, ipse sciens fluere permisi, venustula ut essent magis, quam forticula, instar virginum, quas matres student demissis humeris, junceo pectore esse, ut graciles sint. Nosti caetera. Superest, ut dicas, Quid moraris judicationem meam de eo, quod ipse pronun- tias esse mendosum? Dicam scilicet, me hujusmodi versibus foris erubescere, haec annis illius magis quam meis scripsi, aut fortasse et meis
,
δΐς· παΐδε; οι γέροντες
.
Ad summam, valeat austeritas tua, mihi cum infante ratio est. Vale, fili dulcissime
.
Sunt etiam Musis sua ludicra; mista Camoenis
Otia sunt, mellite nepos; nec semper acerbi
Exercet pueros vox imperiosa magistri.
Sed requie studiique vices rata tempora servant.
Et satis est puero memori legisse libenter.
Et cessare licet. Graio Schola nomine dicta est.
Justa laboriferis tribuantur ut otia Musis.
Quo magis alternum certus succedere ludum,
Disce libens. Longum delenitura laborem
Intervalla damus. Studium puerile fatiscit,
Laeta nisi austeris varientur festa profestis.
Disce libens, tetrici nec praeceptoris habenas
Detestare, nepos. Numquam horrida forma magistri.
Ille licet tristis senio, nec voce serenus.
Aspera contractae minitetur jurgia frontis,
Numquam immanis erit placita assuetudine vultus,
Qui semel imbuerit. Rugas nutricis amabit,
Qui refugit matrem. Pappos, aviasque trementes
Anteferunt patribus seri nova cura nepotes.
Sic neque Peliden terrebat Achillea Chiron
Thessalico permixtus equo : nec pinifer Atlas
Amphitryoniadem puerum : sed blandus uterque
Mitibus alloquiis teneros mulcebat alumnos.
Tu quoque ne metuas : quamvis schola verbere multo
Increpet, et truculenta senex gerat ora magister.
Degeneres animos timor arguit : at tibi consta
Intrepidus, nec te clamor, plagaeque sonantes,
Nec matutinis agitet formido sub horis :
Quod sceptrum vibrat ferulae, quod multa supellex
Virgea, quod fallax scuticam praetexit aluta :
Quod fervent trepido subsellia vestra tumultu.
Pompa loci, et vani fugiatur scena timoris.
Haec olim genitorque tuus, genitrixque secuti
Securam placido mihi permulsere senectam.
Tu senium, quodcumque super labentibus annis
Fata dabunt, qui nomen avi geris indole prima,
Prime nepos, vel re vel spe mihi porge fruendum.
Nunc ego te puerum : mox in juvenilibus annis,
Jamque virum cernam, si fors ita jusserit; aut si
Invidia est, sperabo tamen, nec vota fatiscent,
Ut patris, utque mei non immemor, ardua semper
Praemia Musarum cupias : facundus et olim
Hac gradiare via, qua nos praecessimus : et cui
Proconsul genitor, praefectus avunculus instant.
Perlege quodcumque est memorabile. Priva monebo.
Conditor Iliados, et amabilis orsa Menandri
Evolvenda tibi. Tu flexu et acumine vocis
Innumeros numeros doctis accentibus effer.
Affectusque impone legens. Distinctio sensum
Auget, et ignavis dant intervalla vigorem.
Ecquando ista meae contingent dona senectae?
Quando oblita mihi tot carmina, totque per aevum
Connexa historiae, soccos aulaeaque regum,
Et melicos, lyricosque modos praefando, novabis,
Obductosquc seni facies puerascere sensus?
Te praeeunte, nepos, modulata poemata Flacci,
Altisonumque iterum fas est didicisse Maronem.
Tu quoque, qui Latium lecto sermone Terenti
Comis, et astricto percurris pulpita socco,
Ad nova vix memorem diverbia coge senectam.
Jam facinus, Catilina, tuum, Lepidique tumultum,
Ab Lepido et Catulo jam res et tempora Romae
Orsus, bis senos seriem connecto per annos.
Jam lego civili mistum mavorte duellum.
Movit quod socio Sertorius exsul Ibero.
Nec rudis haec avus admoneo, sed mille docendo
Ingenia expertus. Multos lactantibus annis
Ipse alui : gremioque fovens, et murmura solvens,
Eripui tenerum blandis nutricibus aevum.
Mox pueros molli monitu et formidine leni
Pellexi, ut mites peterent per acerba profectus,
Carpturi dulcem fructum radicis amarae.
Idem vesticipes motu jam puberis aevi,
Ad mores, artesque bonas, fandique vigorem
Produxi : quamquam imperium cervice negarent
Ferre, nec insertis praeberent ora lupatis.
Ardua temperies, dura experientia, rarus
Eventus, longo rerum spectatus ab usu.
Ut regat indocilem mitis censura juventam.
Quae tolerata mihi, donec jam aerumna juvaret,
Leniretque usu bona consuetudo laborem.
Donec ad Augustae pia munera disciplinae
Accirer, varioque accingerer auctus honore :
Aurea cum parere mihi palatia jussum.
Absistat Nemesis : ferat et fortuna jocantem.
Praesedi imperio, dum praetextatus in ostro,
Et sceptro, et solio, sibi praefert jura magistri,
Majoresque putat nostros Augustus honores.
Quos mox sublimi maturus protulit auctu :
Quaestor ut Augustis, patri, natoque crearer :
Ut praefecturam duplicem, sellamque curulem,
Ut trabeam, pictamque togam, mea praemia, consul
Induerer : fastisque meis praelatus haberer.
His ego quaesivi meritum quamgrande nepoti
Consul avus : lumenque tuae praeluceo vitae.
Quamvis et patrio jamdudum nomine clarus,
Posses ornatus, posses honoratus haberi :
Accessit tamen ex nobis honor inclytus. Hunc tu
Effice, ne sit onus : per te ut connixus in altum
Conscendas : speresque tuos, te consule, fasces.
IDYLLIUM V.
Genethliacon ad eumdem Ausonium nepotem
.
Carmina prima tibi cum jam puerilibus annis
Traderet assidui permulcens cura magistri,
Imbueretque novas aures, sensusque sequaces,
Ut respondendas docili quoque murmure voces
Emendata rudi proferret lingua palato,
Addidimus nil triste senes : ne cura monendi
Laederet, aut dulces gustus vitiaret amaris.
At modo, cum motu vigeas jam puberis aevi,
Fortiaque a teneris possis secernere; et ipse
Admonitor morumque tibi, fandique videri :
Accipe non praecepta quidem, sed vota precantis
Et gratantis avi, festum ad solemne nepotis.
……………
Adnuito, ut reducem fatorum a fine senectam
Sospes agam : festumque diem, dubitataque cernam
Sidera, deposito prope conclamatus in aevo.
Hoc, mellite nepos, duplicato fenore partum
Natali accedente tuo : munusque salutis
Plenius hoc nostrae, quod jam tibi puberis aevi
Crescit honos, juvenemquesenex jam cerno nepotem.
Sexta tibi haec primo remeat trieteris ab anno,
Septembris notis referens natalibus idus,
Idus alma dies, geniis quoque culta deorum.
Sextiles Hecate Latonia vindicat idus;
Mercurius Maias superorum adjunctus honori.
Octobres olim genitus Maro dedicat idus.
Idus saepe colas bissenis mensibus omnes,
Ausonii quicumque mei celebraveris Idus.
Vale, nepos dulcissime.
IDYLLIUM VI.
Cupido cruci affixus
.
ausonius gregorio
filio salutem
.
An umquam vidisti nebulam pictam in pariete? Vid
-
isti utique cl meministi. Treviri quippe in triclinio Aeoli fucata est pictura haec : Cupidinem cruci affi- gunt mulieres amatrices, non istae de nostro saeculo, quae sponte peccant, sed illae heroicae, quae sibi igno- scunt, et plectunt deum, quarum partem in lugentibus campis Maro noster enumerat. Hanc ego imaginem spe- cie et argumento miratus sum. Denique mirandi stu- porem transtuli ad ineptiam poetandi. Mihi praeter lemma nihil placet. Sed commendo tibi errorem meum : naevos nostros, et cicatrices amamus; nec soli nostro vitio peccasse contenti, affectamus ut amentur. Verum quid ego huic eclogae studiose patrocinor? Certus sum, quodcumque meum scieris, amabis, quod magis spero, quam ut laudes. Vate, ac dilige parentem
.
Aeris in campis, memorat quos Musa Maronis,
Myrteus amentes ubi lucus opacat amantes,
Orgia ducebant Heroides, et sua quaeque,
Ut quondam occiderant, lethi argumenta gerebant,
Errantes silva in magna, et sub luce maligna
Inter arundineasque comas, gravidumque papaver;
Et tacitos sine labe lacus, sine murmure rivos :
Quorum per ripas nebuloso lumine marcent
Fleti olim regum et puerorum nomina flores,
Mirator Narcissus, et OEbalides Hyacinthus,
Et Crocus auricomans, et murice pictus Adonis,
Et tragico scriptus gemitu Salaminius Aeas,
Omnia quae lacrymis et amoribus anxia moestis
Exercent memores obita jam morte dolores,
Rursus in amissum revocant Heroidas aevum.
Fulmineos Semele decepta puerpera partus
Deflet, et ambusias lacerans per mania cunas
Ventilat ignavum simulari fulminis ignem.
Irrita dona querens, sexu gavisa virill,
Moeret in autiquam Caenis revocata figuram.
Vulueta siccat adhuc Procris : Cephalique cruentam
Diligit et percussa manum. Fert fumida testa
Lumina Sestiaca praeceps de turre puella.
Et de nimboso saltum Leucate minatur
Mascula Lesbiacis Sappho peritura sagittis.
Harmoniae cultus Eriphyle moesta recusat,
Infelix nato, nec fortunata marito.
Tota quoque aeriae Minoia fabula Cretae,
Picturarum instar tenui sub imagine vibrat.
Pasiphae nivei sequitur vestigia tauri.
Licia fert glomerata manu deserta Ariadne.
Respicit abjectas desperans Phaedra tabellas.
Haec laqueum gerit : haec vanae simulacra coronae :
Daedaliae pudet hanc latebras subiisse juvencae.
Praereptas queritur per inania gaudia noctes
Laodamia duas vivi functique mariti.
Parte truces alia strictis mucronibus omnes
Et Thisbe, et Canace, et Sidonis horret Elissa.
Conjugis haec, haec patris, et haec gerit hospitis ensem.
Errat et ipsa olim, qualis per Latmia saxa
Endymioneos solita affectare sopores,
Cum face, et astrigero diademate Luna bicornis.
Centum aliae veterum recolentes vulnera amorum,
Dulcibus et moestis refovent tormenta querelis.
Quas inter medias furvae caliginis umbram
Dispulit inconsultus Amor stridentibus alis.
Agnovere omnes puerum : memorique recursu
Communem sensere reum, quamquam humida circum
Nubila et auratis fulgentia cingula bullis,
Et pharetram, et rutilae fuscarent lampados ignem :
Agnoscunt tamen : et vanum vibrare vigorem
Occipiunt : hostemque unum loca non sua nactum,
Cum pigros ageret densa sub nocte volatus,
Facta nube premunt; trepidantem et cassa parantem
Suffugia, in coetum mediae traxere catervae.
Eligitur moesto myrtus notissima luco,
Invidiosa deum poenis. Cruciaverat illic
Spreta olim memorem Veneris Proserpina Adonin.
Hujus in excelso suspensum stipite Amorem,
Devinctum post terga manus, substrictaque plantis
Vincula moerentem, nullo moderamine poenae
Affigunt : reus est sine crimine, judice nullo
Accusatus Amor. Se quisque absolvere gestit,
Transferat ut proprias aliena in crimina culpas.
Cunctae exprobrantes tolerati insignia lethi
Expediunt. Haec arma putant, haec ultio dulcis,
Ut quo quaeque periit, studeat punire dolore.
Haec laqueum tenet, haec speciem mucronis inanem
Ingerit : illa cavos amnes, rupemque fragosam,
Insanique metum pelagi, et sine fluctibus aequor.
Nonnullae flammas quatiunt, trepidoque minantur
Stridentes nullo igne faces. Rescindit adultum
Myrrha uterum lacrymis lugentibus : inque paventem
Gemmea fletiferi jaculatur succina trunci.
Quaedam ignoscentum specie ludibria tantum
Sola volunt : stylus ut tenuis sub acumine puncti
Eliciat tenerum, de quo Rosa nata, cruorem.
Aut pubi admoveant petulantia lumina lychni.
Ipsa etiam simili genitrix obnoxia culpae
Alma Venus tantos penetrat recura tumultus.
Nec circumvento properans suffragia nato
Terrorem ingeminat, stimulisque accendit amaris
Ancipites furias : natique in crimina confert
Dedecus ipsa suum : quod vincula caeca mariti
Deprenso Mavorte tulit : quod pube pudenda
Hellespontiaci ridetur forma Priapi.
Quod crudelis Eryx; quod semivir Hermaphroditus.
Nec satis in verbis. Roseo Venus aurea serto
Moerentem pulsat puerum, et graviora paventem.
Olli purpureum mulcato corpore rorem
Sutilis expressit crebro rosa verbere : quae, jam
Tincta prius, traxit rutilum magis ignea fucum.
Inde truces cecidere minae : vindictaque major
Crimine visa suo, Venerem factura nocentem.
Ipsae intercedunt Heroides, et sua quaeque
Funera crudeli malunt ascribere fato.
Tum grates pia mater agit cessisse dolentes,
Et condonatas puero dimittere culpas.
Talia nocturnis olim simulacra figuris
Exercent trepidam casso terrore quictem,
Quae postquam multa perpessus nocte Cupido
Effugit; pulsa tandem caligine somni
Evolat ad superos, portaque evadit eburna.
IDYLLIUM VII.
Bissula
.
ausonius paulo
suo salutem
.
Pervincis tamen, et operta Musarum mearum, quae initiorum velabat obscuritas, quamquam non profa- nus irrumpis, Paule charissime. Quamvis enim te non ejus vulgi existimem, quod Horatius arcet ingressu, tamen sua cuique sacra. Nec idem Cereri quod Libero, etiam sub iisdem cultoribus. Poemata quae in alumnam meam luseram, rudia et inchoata ad domesticae solatium cantilenae, cum sine metu et arcana securitate frueren- tur, proferre ad lucem caligantia coegisti : verecundiae meae scilicet spolium concupisti, aut quantum tibi in me juris esset ab invito indicari. Nae tu Alexandri Ma- cedonis pervicaciam supergressus, qui fatalis jugi lo
-
ra, cum solvere non posset, abscidit, et Pythiae specum, quod nefas erat petere, penetravit. Utere igitur ut tuis pari jure, sed fiducia dispari. Quippe tua possunt po- pulum non timere, meis etiam intra me erubesco
.
Ut voluisti, Paule, cunctos Bissulae versus habes :
Lusimus quos in Suevae gratiam virgunculae,
Otium magis foventes, quam studentes gloriae.]
Tu molestus flagitator lege molesta carmina.
Tibi, quod intristi, exedendum est; sic vetus ver-
[bum jubet;
Compedes, quas ipse fecit, ipsus ut gestet faber.
Ad lectorem hujus libelli
.
Carminis ihcompli tenuem lecture libellum,
Pone supercilium.
Seria contractis expende poemata rugis.
Nos Thymelen Sequimur.
Bissula in hoc schedio cantabitur, aut Erasinus.
Admoneo, ante bibas.
Jejunis nil scribo, meum poSt pocula si quiS
Legerit, hic sapiat.
Sed magis hic sapiet, si dormiet : et putet ista
Somnia missa sibi.
Ubi nata sit Bissula, et quomodo in manus domini
venerit
.
Bissula trans gelidum stirpe et lare prosata Rhenum,
Conscia nascentis Bissula Danubii,
Capta manu, sed missa manu, dominatur in ejus
Deliciis, cujus bellica praeda fuit.
Matre carens, nutricis egens, nescivit herai
Imperium………..
Fortunae ac patriae quae nulla opprobria sensit,
Illico inexperto libera servitio.
Sic Latiis mutata bonis, Germana maneret
Ut facies, oculos caerula, flava comas.
Ambiguam modo lingua facit, modo forma puellam,
Haec Rheno genitam praedicat, haec Latio.
De eadem Bissula
.
Delicium, blanditiae, ludus, amor, voluptas,
Barbara, sed quae Latias vincis alumna pupas,
Bissula nomen tenerae rusticulum puellae,
Horridulum non solitis, sed domino venustum.
Ad pictorem, de Bissulae imagine
.
Bissula nec ceris, nec fuco imitabilis ullo,
Naturale decus fictae non commodat arti.
Sandyx, et cerussa, alias simulate puellas,
Temperiem hanc vultus nescit manus, ergo age, pictor,
Puniceas confunde rosas, et lilia misce.
Quique erit ex illis color aeris, ipse sit oris.
Ad eumdem
.
Pingere si nostram pictor meditaris alumnam,
Aemula Cecropias ars imitetur apes.
IDYLLIUM VIII.
Precatio Ausonii consulis designati, pridie kalendas Januarii fascibus sumptis
.
Jane, veni : novus anne, veni : renovate veni, Sol,
Consulis Ausonii Latiam visure curulem.
Ecquid ab Augusta nunc majestate secundum,
Quod mireris, habes? Roma illa, domusque Quirini,
Et toga purpurei rutilans praetexta senati,
Hoc capite aeternis signat sua tempora Fastis.
Anne, bonis coepte auspiciis, da vere salubri
Apricas ventorum animas, da roscida Cancro
Solstitia, et gelidum Boream Septembribus horis.
Mordeat Autumnas frigus subtile pruinas;
Et tenuata modis cesset mediocribus Aestas.
Sementem notus humificet. Sit Bruma nivalis,
Dum pater antiqui renovatur Martius anni.
Spiret odorato florum nova gratia Maio,
Julius et segetes coquat, et mare temperet Euris.
Sirius ardentem non augeat igne Leonem.
Discolor arboreos variet Pomona sapores.
Mitiget autumnus, quod maturaverit aestas,
Et genialis hiems parta sibi dote fruatur.
Pacem mundus agat : nec turbida sidera regnent.
Nulla tuos, Gradive, offendat stella penates,
Quae non aequa tibi : non Cynthia; non celer Arcas
Finitimus terris : non tu, Saturne, supremo
Ultime circuitu. Procul a Pyroente remotus
Tranquillum properabis iter. Vos cominus ite,
Stella salutigeri Jovis, et Cythereie Vesper.
Nonnumquam hospitibus facilis Cyllenius adsit.
Jane, veni : novus anne, veni : renovate veni, Sol.
Hostibus edomitis qua Francia mixta Suevis
Certat ad obsequium, Latiis ut militet armis :
Qua vaga Sauromates sibi junxerat agmina Chuni,
Quaque Getes sociis Histrum assultabat Alanis.
Hoc mihi praepetibus victoria nuntiat alis.
Jam venit Augustus, nostros ut comat honores,
Officio exornans, quos participare cupisset.
Jane, veni : novus anne, veni : renovate veni, Sol.
Aurea venturo, Sol, porrige gaudia Jano :
Fascibus Ausonii succedet Caesar in annum,
Quintam Romulei pretextam liabiturus honoris.
Ecce ubi se cumulat mea purpura (mitibus audi
Auribus hoc, Nemesis), post me dighatur oriri
Augustus consul. Plus quam conferre videtur
Me sibi : qui jussit nostros praecedere fasces.
Jane, veni : novus anne, veni : renovate veni, Sol;
Coge secuturos bis sena per ostia menses.
Tu tropicum soli da cedere; rursus et illum
Terga dare, ut duplex tropicus varietur ab astro,
Et quater a ternis properet mutatio signis.
Aestivos impelle dies, brumamque morantem
Noctibus acceleret promissus Caesaris annus.
Illum ego si cernam, tum terque quaterque beatus,
Tunc ero bis consul, tunc tangam vertice coelum.
IDYLLIUM IX.
Item precatio kalendis Januariis
.
Anne, bonis coepte auspiciis, felicia cernis
Consulis Ausonii primordia, prome coruscum,
Sol aeterne, caput : solitoque illustrior, almo
Lumine purpureum jubar exsere lucis Eoae.
Anne, pater rerum, quas Jani mense bifrontis
Volvis in hibernum glaciali fine Decembrem,
Anne, veni, et festum veteris novus aspice Jani.
Solemnes pervade vias, bissenaque mundo
Curricula aequatis varians per tempora signis,
Praecipitem aeterna perfer vertigine cursum;
Sic prono raptate polo contraria Phoebus
Ut momenta ferat servata parte dierum,
Et novus hiberno reparet sua lumina pulsu.
Menstrua ter decies redeunt dum cornua Lunae,
Exortus, obitusque manu volvente rotabis,
Legitimum Phoebi cohibens per signa meatum.
IDYLLIUM X.
Mosella
.
Transieram celerem nebuloso lumine Navam,
Addita miratus veteri nova moenia vico :
Aequavit Latias ubi quondam Gallia Cannas :
Infletaeque jacent inopes super arva catervae.
Unde iter ingrediens nemorosa per avia solum,
Et nulla humani spectans vestigia cultus,
Praetereo arentem sitientibus undique terris
Dumnissum, riguasque perenni fonte Tabernas,
Arvaque Sauromatum nuper metata colonis :
Et tandem primis Belgarum conspicor oris
Nivomagum, divi castra inclyta Constantini.
Purior hic campis aer : Phoebusque sereno
Lumine purpureum reserat jam sudus Olympum.
Nec jam consertis per mutua vincula ramis
Quaeritur exclusum viridi caligine coelum :
Sed liquidum jubar, et rutilam visentibus aethram
Libera perspicui non invidet aura diei.
In speciem cum me patriae, cultumque nitentis
Burdigalae blando pepulerunt omnia visu,
Culmina villarum, pendentibus edita ripis,
Et virides Baccho colles, et amoena fluenta
Subterlabentis tacito rumore Mosellae.
Salve, amnis laudate agris, laudate colonis,
Dignata imperio debent cui moenia Belgae :
Amnis odorifero juga vitea consite Baccho,
Consite gramineas amnis viridissime ripas :
Naviger, ut pelagus; devexas pronus in undas.
Ut fluvius; vitreoque lacus imitate profundo;
Et rivos trepido potis aequiparare meatu,
Et liquido gelidos fontes praecellere potu,
Omnia solus habes, quae fons, quae rivus, et amnis,
Et lacus, et bivio refluus manamine pontus.
Tu placidis prolapsus aquis, nec murmura venti
Ulla, nec occulti pateris luctamina saxi.
Non superante vado rapidos reparare meatus
Cogeris, exstantes medio non aequore terras
Interceptus habes : justi ne demat honorem
Nominis, exclusum si dividat insula flumen.
Tu duplices sortite vias, et cum amne secundo
Defluis, ut celeres feriant vada concita remi :
Et cum per ripas, nusquam cessante remulco,
Intendunt collo malorum vincula nautae.
Ipse tuos quotiens miraris in amne recursus,
Legitimosque putas prope segnius ire meatus?
Tu neque limigenis ripam praetexeris ulvis,
Nec piger immundo perfundis littora coeno,
Sicca sed in prima aspergis vestigia lympha.
I nunc, et Phrygiis sola levia consere crustis,
Tendens marmoreum laqueata per atria campum.
Ast ego despectis, quae census opesque dederunt,
Naturae mirabor opus, non, cura nepotum,
Laetaque jacturis ubi luxuriatur egestas.
Hic solidae sternunt humentia littora arenae,
Nec retinent memores vestigia pressa figuras.
Spectaris vitreo per levia terga profundo,
Secreti nihil amnis habens. Utque almus aperto
Panditur intuitu liquidis obtutibus aer,
Nec placidi prohibent oculos per inania venti :
Sic demersa procul durante per intima visu
Cernimus, arcanique patet penetrale fluenti :
Cum vada lene meant, liquidarum et lapsus aquarum
Prodit caerulea dispersas luce figuras :
Quod sulcata levi crispatur arena meatu :
Inclinata tremunt viridi quod gramina fundo.
Utque sub ingenuis agitatae fontibus herbae
Vibrantes patiuntur aquas : lucetque, latetque
Calculus : et viridem distinguit glarea muscum.
Nota Galedoniis talis pictura Britannis,
Cum virides algas, et rubra corallia nudat
Aestus, et albentes concharum germina baccas,
Deliciasque hominum locupletes, quaeque sub undis
Assimulant nostros imitata monilia cultus.
Haud aliter placidae subter vada laeta Mosellae,
Detegit admixtos non concolor herba lapillos.
Intentos tamen usque oculos errore fatigant
Interludentes examina lubrica pisces.
Sed neque tot species, obliquatosque natatus,
Quaeque per adversum succedunt agmina flumen,
Nominaque, et cunctos numerosae stirpis alumnos,
Edere fas. Haud ille sinit, cui cura secundae
Sortis, et aequorei cessit tutela tridentis.
Tu mihi flumineis habitatrix Nais in oris,
Squamigeri gregis ede choros, liquidoque sub alveo
Dissere caeruleo fluitantes amne catervas.
Squameus (??)herbosas Capito interlucet arenas,
Viscere prae tenero fartim congestus, aristis,
Nec duraturus post bina trihoria mensis.
Purpureisque Salar stellatus tergora guttis,
Et nullo spinae nociturus acumine Redo,
Effugiensque oculos celeri levis Umbra natatu.
Tuque per obliqui fauces vexate Saravi,
Qua bis terna fremunt scopulosis ostia pilis,
Cum defluxisti famae majoris in amnem,
Liberior laxos exerces, Barbe, natatus.
Tu melior pejore aevo, tibi contigit omni
Spirantum ex numero non inlaudata senectus.
Nec te Puniceo rutilantem viscere, Salmo,
Transierim, latae cujus vaga verbera caudae
Gurgite de medio summas referuntur in undas,
Occultus placido cum proditur aequore pulsus.
Tu loricato squamosus pectore, frontem
Lubricus, et dubiae facturus fercula coenae,
Tempora longarum fers incorrupte morarum,
Praesignis maculis capitis : cui prodiga nutat
Alvus, opimatoque fluens abdomine venter.
Quaeque per Illyricum, per stagna binominis Istri,
Spumarum indiciis caperis, Mustela, natantum,
In nostrum subvecta fretum, ne lata Mosellae
Flumina tam celebri defraudarentur alumno.
Quis te naturae pinxit color? atra superne
Puncta notant tergum, quae lutea circuit Iris.
Lubrica caeruleus perducit tergora fucus.
Corporis ad medium fartim pinguescis; at illinc
Usque sub extremam squallet cutis arida caudam.
Nec te delicias mensarum, Perca, silebo,
Amnigenos inter pisces dignande marinis,
Solus puniceis facilis contendere mullis :
Nam neque gustus iners, solidoque in corpore partes
Segmentis coeunt, sed dissociantur aristis.
Hic etiam Latio risus praenomine, cultor
Stagnorum, querulis vis infestissima ranis,
Lucius, obscuras ulva coenoque lacunas
Obsidet. Hic nullos mensarum lectus ad usus,
Fervet fumosis olido nidore popinis.
Quis non et virides vulgi solatia Tincas
Norit, et Alburnos praedam puerilibus hamis,
Stridentesque focis opsonia plebis Alausas?
Teque inter species geminas, neutrumque et utrum-
[que,
Qui necdum Salmo, nec jam Salar, ambiguusque
Amborum medio Fario intercepte sub aevo?
Tu quoque flumineas inter memorande cohortes,
Gobio, non major geminis sine pollice palmis,
Praepinguis, teres, ovipara congestior alvo;
Propexique jubas imitatus Gobio Barbi.
Nunc pecus aequoreum celebrabere, magne Silure :
Quem velut Actaeo perductum tergora olivo
Amnicolam Delphina reor. Sic per freta magnum
Laberis, et longi vix corporis agmina solvis,
Aut brevibus defensa vadis, aut fluminis ulvis.
At cum tranquillos moliris in amne meatus,
Te virides ripae, te caerula turba natantum,
Te liquidae mirantur aquae; diffunditur alveo
Aestus, et extremi procurrunt margine fluctus.
Talis Atlantiaco quondam balaena profundo,
Cum vento motuve suo telluris ad oras
Pellitur, exclusum fundit mare, magnaque surgunt
Aequora, vicinique timent decrescere montes.
Hic tamen, hic nostrae mitis Balaena Mosellae,
Exitio procul est, magnoque honor additus amni.
Jam liquidas spectasse vias, et lubrica pisces
Agmina, multiplicesque satis numerasse catervas.
Inducant aliam spectacula vitea pompam :
Sollicitentque vagos baccheia munera visus :
Qua sublimis apex longo super ardua tractu
Et rupes, et aprica jugi, flexusque, sinusque
Vitibus assurgunt, naturalique theatro.
Gauranum sic alma jugum vindemia vestit,
Et Rhodopen, proprioque nitent Pangaea Lyaeo.
Sic viret Ismarius super aequora Tbracia collis.
Sic mea flaventem pingunt vineta Garumnam.
Summis quippe jugis tendentis in ultima clivi,
Conseritur viridi fluvialis margo Lyaeo.
Laeta operum plebes, festinantesque coloni
Vertice nunc summo properant, nunc dejuge dorso,
Certantes stolidis clamoribus. Inde viator
Riparum subjecta terens, hinc navita labens,
Probra canunt seris cultoribus; astrepit ollis
Et rupes, et silva tremens, et concavus amnis.
Nec solos, hominum delectat scena locorum.
Hic ego et agrestes Satyros, et glauca tuentes
Naidas, extremis credam concurrere ripis,
Capripedes agitat cum laeta protervia Panas,
Insultantque vadis, trepidasque sub amne sorores
Terrent, indocili pulsantes verbere fluctum.
Saepe etiam mediis furata e collibus uvas
Inter Oreiadas Panope fluvialis amicas,
Fugit lascivos paganica numina Faunos.
Dicitur et medio cum sol stetit igneus orbe,
Ad commune fretum, Satyros vitreasque sorores,
Consortes celebrare choros; cum praebuit horas
Secretas hominum coetu flagrantior aestus.
Tunc insultantes sua per freta ludere Nymphas,
Et Satyros mersare vadis, rudibusque natandi
Per medias exire manus : dum lubrica salsi
Membra petunt, liquidosque fovent pro corpore flu-
ctus.
Sed non haec spectata ulli, nec cognita visu,
Fas mihi sit pro parte loqui; secreta tegatur,
Et commissa suis lateat reverentia rivis.
Illa fruenda palam species, cum glaucus opaco
Respondet colli fluvius; frondere videntur
Fluminei latices, et palmite consitus amnis.
Quis color ille vadis, seras cum protulit umbras
Hesperus, et viridi profundit monte Mosellam?
Tota natant crispis juga motibus, et tremit absens
Pampinus, et vitreis vindemia turget in undis;
Annumerat virides derisus navita vites,
Navita caudiceo fluitans super aequora lembo,
Per medium qua sese amni confundit imago
Collis, et umbrarum confinia conserit amnis.
Haec quoque quam dulces celebrant spectacula
[pompas,
Remipedes medio certant cum flumine lembi,
Et varios ineunt flexus, viridesque per oras
Stringunt attonsis pubentia germina pratis!
Puppibus et proris alacres gestire magistros,
Impubemque manum super amnica terga vagantem
Dum spectat transire, dein sua seria tudo
Posthabet : excludit veteres nova gratia curas.
Tales Cumano despectat in aequore ludos
Liber, sulphurei cum per juga consita Gauri,
Perque vaporiferi graditur vineta Vesevi;
Cum Venus, Actiacis Augusti laeta triumphis,
Ludere lascivos fera praelia jussit Amores,
Qualia Niliacae classes Latiaeque triremes
Subter Apollineae gesserunt Leucados arces;
Aut Pompeiani Mylasena pericula belli
Euboicae referunt per Averna sonantia cymbae,
Innocuos ratium pulsus, pugnasque jocantes
Naumachiae, Siculo quales spectante Peloro,
Caeruleus viridi reparat sub imagihe pontus.
Non aliam speciem petulantibus addit ephebis
Pubertasque, amnisque, et picti rostra phaseli.
Hos Hyperionio cum sol perfuderit aestu,
Reddit nautales vitreo sub gurgite formas,
Et redigit pandas inversi corporis umbras.
Utque agiles motus dextra laevaque frequentant,
Et commutatis alternant pondera remis,
Unda refert alios simulacra humentia nautas.
Ipsa suo gaudet simulamine nautica pubes,
Fallaces fluvio mirata redire figuras.
Sic ubi compusitos ostentatura capillos,
Candentem late speculi explorantis honorem
Cum primum charae nutrix admovit alumnae,
Laeta ignorato fruitur virguncula ludo,
Germanaeque putat formam spectare puellae :
Oscula fulgenti dat non referenda metallo,
Aul flixas praetentat acus, aut frontis ad oram
Vibratis coeptat digitis extendere crines :
Talis ad umbrarum ludibria nautica pubes
Ambiguis fruitur veri falsique figuris.
Jam vero accessus faciles qua ripa ministrat,
Scrutatur toto populatrix turba profundo
Heu! male defensos penetrali flumine pisces!
Hic medio procul amne trahens humentia lina,
Nodosis decepta plagis examina vertit;
Ast hic tranquillo qua labitur agmine flumen,
Ducit corticeis fluitantia retia signis.
Ille autem scopulis subjectas pronus in undas,
Inclinat lentae convexa cacumina virgae,
Indutos escis jaciens lethalibus hamos.
Quos ignara doli postquam vaga turha natantum
Rictibus invasit, patulaeque per intima fauces
Sera occultati senserunt vulnera ferri,
Dum trepidant, subit indicium, crispoque tremori
Vibrantis setae nutans consentit harufido.
Nec mora : et excussam stridenti verbere praedam
Dextera in obliquum raptat puer. Excipit ictum
Spiritus, ut fractis quondam per inane flagellis
Aura crepat, motoque assibilat aere ventus.
Exsultant udae super arida saxa rapinae,
Luciferijue pavent lethalia tela diei.
Quique sub amne suo mansit vigor, aere nostro
Segnis anhelatis vitam consumit in auris.
Jam piger invalido vibratur corpore plausus;
Torpida supremos patitur jam cauda tremores,
Nec coeunt rictus; haustas sed Hiatibus auras
Reddit mortiferos exspirans branchia flatus.
Sic ubi fabriles exercet spiritus ignes,
Accipit alterno cohibetque foramine ventos
Lanea sagineis alludens parma cavernis.
Vidi egomet quosdam lethi sub fine trementes
Collegisse animas : mox in sublime citatos,
Cernua subjectum praeceps dare corpora in amnem,
Desperatarum potientes rursus aquarum.
Quos impos damni puer inconsultus ab alto
Impetit, et stolido captat prensare natatu.
Sic Anthedonius Boeotia per freta Glaucus
Gramina gustatu postquam exitialia Circes
Expertus, carptas moribundis piscibus herbas
Sumpsit, Carpathium subiit novus accola pontum.
Ille hamis et rete potens, scrutator operti
Nereos, aequoream solitus convertere Tethyn,
Inter captivas fluitavit praedo catervas.
Talia despectant longo per caerula tractu
Pendentes saxis instanti culmine villae.
Quas medius dirimit sinuosis flexibus errans
Amnis, et alternas comunt praetoria ripas.
Quis modo Sestiacum pelagus, Nepheleidos Helles
Aequor : Abydeni freta quis miretur ephebi?
Quis Chalcedonio constratum ab littore pontum,
Regis opus Magni, mediis Euripus ubi undis
Europaeque Asiaeque vetat concurrere terras?
Non hic dira freti rabies, non saeva furentum
Praelia Caurorum. Licet hic commercia linguae
Jungere, et alterno sermonem texere pulsu.
Blanda salutiferas permiscent littora voces,
Et voces, et pene manus. Resonantia utrimque
Verba refert, mediis concurrit fluctibus Echo.
Qui potis, innumeros cultusque, habitusque rete-
xens,
Pandere tectonicas per singula praedia formas!
Non hoc spernat opus Gortynius aliger, aedis
Conditor Euboicae, casus quem fingere in auro
Conalitem Icarios, patrii pepulere dolores.
Non Philo Cecropius; non qui laudatus ab hoste
Clara Syracosii traxit certamina belli.
Forsan et insignes hominumque operumque labores
Hic habuit decimo celebrata volumine Marci
Hebdomas; hic clari viguere Menecratis artes,
Atque Ephesi spectata manus, vel in arce Minervae
Ictinus, magico cui noctua perlita fuco
Allicit omne genus volucres, perimitque tuendo.
Conditor hic forsan fuerit Ptolemaidos aulae
Dinochares, quadro cui in fastigia cono
Surgit, et ipsa suas consumit Pyramis umbras,
Jussus ob incesti qui quondam foedus amoris
Arsinoen Pharii suspendit in aere templi.
Spirat enim tecti testudine vera Magnetis,
Affictamque trahit ferrato crine puellam.
Hos ergo aut horum similes est credere dignum
Belgarum in terris scenas posuisse domorum,
Molitos celsas fluvii decoramina villas.
Haec est nativi sublimis in aggere saxi;
Haec procurrentis fundata crepidine ripae;
Haec refugit, captumque sinu sibi vindicat amnem;
Illa tenens collem, qui plurimus imminet amni,
Usurpat faciles per culta, per aspera visus;
Utque suis fruitur dives speculatio terris.
Quin etiam riguis humili pede condita pratis
Compensat celsi bona naturalia montis,
Sublimique minans irrumpit in aethera tecto,
Ostentans altam, Pharos ut Memphitica, turrim.
Huic proprium est clausos consepto gurgite pisces
Apricas scopulorum inter captare novales.
Haec summis innixa jugis labentia subter
Flumina despectu jam caligante tuetur.
Atria quid memorem viridantibus assita pratis?
Innumerisque super nutantia tecta columnis?
Quid quae sulphurea substructa crepidine fumant
Balnea, ferventi cum Mulciber haustus operto,
Volvit anhelatas tectoria per cava flammas,
Inclusum glomerans aestu exspirante vaporem?
Vidi ego defessos multo sudore lavacri
Fastidisse lacus et frigora piscinarum,
Ut vivis fruerentur aquis; mox amne refotos
Plaudenti gelidum flumen pepulisse natatu.
Quod si Cumanis huc afforet hospes ab oris,
Crederet Euboicas simulacra exsilia Baias
His donasse locis : tantus cultusque nitorque
Allicit, et nullum parit oblectatio luxum.
Sed mihi qui tandem finis tua glauca fluenta
Dicere, dignandumque mari memorare MoseHam?
Innumeri quod te diversa per ostia late
Incurrunt amnes? quamquam differre meatus
Possent; sed celerant in te consumere nomen.
Namque et Pronaeae Nemesaeque adjuta meatu
Sura tuas properat non degenerare sub undas,
Sura in(??)erceptis tibi gratificata fluentis :
Nobilius permixta tuo sub nomine, quam si
Ignoranda patri confunderet ostia ponto :
Te rapidus Gelbis, te marmore clarus Erubrus
Festinant famulis quamprimum allambere lymphis,
Nobilibus Gelbis celebratus piscibus : ille
Praecipiti torquens cerealia saxa rotatu,
Stridentesque trahens per levia marmora serras
Audit perpetuos ripa ex utraque tumultus.
Praetereo exilem Lesuram, tenuemque Drachonum,
Nec fastiditos Salmonae usurpo fluores.
Naviger undisona dudum me mole Saravus
Torta veste vocat : longum qui distulit amnem,
Fessa sub Augustis ut volveret ostia muris.
Nec minor hoc, tacitum qui per sola pinguia labens
Stringit frugiferas felix Alisontia ripas,
Mille alii, prout quemque suus magis impetus urget,
Esse tui cupiunt. Tantus properantibus undis
Ambitus, aut moles. Quod si tibi, dia Mosella,
Smyrna suum vatem, vel Mantua clara dedisset :
Cederet Iliacis Simois memoratus in oris,
Nec praeferre suos auderet Tibris honores.
Da veniam mihi, Roma potens. Pulsa, oro, facessat
Invidia, et Latiae Nemesis non cognita linguae,
Imperii sedem, Romaeque tuere parentes.
Salve, magne parens frugumque virumque Mosella.
Te clari proceres, te bello exercita pubes,
Aemula te Latiae decorat facundia linguae.
Quin etiam mores, et laetum fronte severa
Ingenium, natura tuis concessit alumnis.
Nec sola antiquos ostentat Roma Catones :
Aut unus tantum justi spectator et aequi
Pollet Aristides, veteresque illustrat Athenas.
Verum ego quid laxis nimium spatiatus habenis
Vicius amore tui praeconia detero? conde,
Musa chelyn, pulsis extremo carmine nervis.
Tempus erit, cum me studiis ignobilis oti
Mulcentem curas, seniique aprica foventem,
Materiae commendet honos : cum facta viritim
Belgarum, patriosque canam decora inelyta mores.
Mollia subtili nebunt mihi carmina filo
Pierides, lenuique aptas subtegmine telas
Percurrent : dabitur nostris quoque purpura fusis.
Quis mihi tum non dictus erit? memorabo quietes
Agricolas : legumque catos, fandique potentes,
Praesidium sublime reis; quos curia summos
Municipum vidit proceres, propriumque senatum :
Quos praetextati celebris facundia ludi
Contulit ad veteris praeconia Quintiliani.
Quique suas rexere urbes, purumque tribunal
Sanguine, et innocuas illustravere secures :
Aut Italum populos, aquilonigenasque Britannos
Praefecturarum titulo tenuere secundo.
Quique caput rerum Romam, populumque patresque
Tantum non primo rexit sub nomine : quamvis
Praefuerit primis. Festinat solvere tandem
Errorem fortuna suum : libataque supplens
Praemia, jam veri fastigia reddet honoris
Nobilibus repetenda nepotibus. At modo coeptum
Detexatur opus : dilata et laude virorum,
Dicamus laeto per rura virentia tractu
Felicem fluvium, Rhenique sacremus in undis.
Caeruleos nune, Rhene, sinus, hyaloque virentem
Pande peptum, spatiumque novi metare fluenti,
Fraternis cumulandus aquis. Nec praemia in undis
Sola, sed Augustae veniens quod moenibus urbis
Spectavit junctos Natique Patrisque triumphos,
Hostibus exactis Nicrum super, et Lupodunum,
Et fontem Latiis ignotum annalibus Histri.
Haec profligati venit modo laurea belli :
Mox alias aliasque feret. Vos pergite juncti,
Et mare purpureum gemino propellite tractu.
Neu vereare minor, pulcherrime Rhene, videri :
Invidiae nil hospes habet. Potiere perenni
Nomine : tu fratrem, famae securus, adopta.
Dives aquis, dives nymphis, largitor utrique
Alveus extendet geminis divortia ripis,
Communesque vias diversa per ostia fundet.
Accedent vires, quas Francia, quasque Chamaves,
Germanique tremant : tunc verus habebere limes.
Accedet tanto geminum tibi nomen ab amni.
Cumque unus de fonte fluas, dicere bicornis.
Haec ego, VIVISCA ducens ab origine gentem,
Belgarum hospitiis nunc per nova foedera notus,
Ausonius, nomen Latium, patriaque, domoque
Gallorum extremos inter, celsamque Pyraenen,
Temperat ingenuos quae laeta Aquitania mores,
Audax exigua fide concino. Fas mihi sacrum
Perstrinxisse amnem tenui libamine Musae.
Nec laudem affecto; veniam peto. Sunt tibi multi,
Alme amnis, sacros qui sollicitare fluores
Aonidum, totamque solent haurire Aganippen.
Ast ego, quanta mei dederit se vena liquoris,
Burdigalam cum me in patriam, nidumque senectae
Augustus pater, et natus, mea maxima cura,
Fascibus Ausoniis decoratum et honore curuli
Mittent, emeritae post tempora disciplinae,
Latius Arctoi praeconia persequar amnis.
Addam urbes, tacito quas subterlaberis alveo :
Moeniaque antiquis te prospectantia muris :
Addam, praesidiis dubiarum condita rerum,
Sed modo securis non castra, sed horrea Belgis.
Addam felices ripa ex utraque colonos,
Teque inter medios hominumque boumque labores,
Stringentem ripas, et pinguia culta secantem.
Non tibi se Liger anteferet, non Axona praeceps;
Matrona non, Gallos Belgasque intersita fines;
Santonico refluus non ipse Carantonus aestu.
Concedes gelido Durani de monte volutus
Amnis : et auriferum postponet Gallia Tarnem.
Insanumque ruens per saxa rotantia late
In mare purpureum, dominae tamen ante Mosellae
Numine adorato, Tarbellicus ibit Aturrus.
Corniger externas celebranda Mosella per oras,
Nec solis celebranda locis, ubi fonte supremo
Exseris auratum taurinae frontis honorem :
Quaque trabis placidos sinuosa per arva meatus :
Vel quae Germanis sub portubus ostia solvis :
Si quis honos tenui volet adspirare camenae,
Perdere si quis in bis dignabitur otia musis.
Ibis in ora hominum, laetoque fovebere cantu.
Te fontes, vivique lacus, te caerula noscent
Flumina : te veteres pagorum gloria luci;
Te Druna, te sparsis incerta Druentia ripis,
Alpinique colent fluvii, duplicemque per urbem
Qui meat, et dextrae Rhodanus dat nomina ripae.
Te stagnis ego caeruleis, magnumque sonoris
Amnibus, aequoreae te commendabo Garumnae.
IDYLLIUM XI.
Griphus ternarii numeri
.
(??) A
usonius
S
ymmacho
salutem
.
Latebat inter nugas meas libellus ignobilis, utinam- que latuisset, neque indicio suo tamquam sorex peri- ret. Hunc ego cum velut gallinaceus Euclionis situ chartei pulveris eruissem, excussum relegi, atque ut avidus fenerator, improbum nummum malui occupare, quam condere. Dein cogitans mecum non illud Catul- lianum
, Cui dono lepidum novum libellum?
sed
et verius, Cui dono illepidum rudem li- bellum? non diu quaesivi. Tu enim occurristi, quem ego si mihi potestas sit ex omnibus deligendi, unum sem- per elegerim. Misi itaque ad te frivola gerris Siculis
vaniora, ut cum agis nihil, haec legas, et ne nihil agas, defendas. Igitur iste nugator libellus jam diu secreta quidem, sed vulgi lectione laceratus perveniet tandem in manus tuas. Quem tu aut ut Aesculapius redinte- grabis ad vitam, aut ut Plato, juvante Vulcano, libe- rabis infamia, si pervenire non debet ad famam. Fuit autem ineptiolae hujus ista materia in expeditione, quod tempus, ut scis, licentiae militaris est : super mensam meam facta est invitatio, non illa de ludibrii convivio, ut Graeco more biberetur, sed illa de Flacci ecloga, in quae propter mediam noctem, et novam lu- nam, et Muraenas auguratum, ternos ter cyathos atto- nitus petit vates. Hunc locum de ternario numero illico nostra illa poetica scabies coepit exsculpere : cujus mor- bi quoniam facile contagium est, utinam ad te quoque
prurigo commigret, et fuco tuae emendationis adjecto impingas spongiam, quae imperfectum opus equi male spumantis absolvat. Ac ne me gloriosum neges, coeptos inter prandendum versiculos ante caenae tempus absol- vi, hoc est, dum bibo, et paulo ante, quam biberem. Sit ergo examen pro materia et tempore. Sed tu quoque hoc ipsum paulo hilarior et dulcior lege : namque inju- rium est de poeta male sobrio lectorem abstemium judi- care. Neque me fallit fore aliquem, qui hunc jocum nostrum aculis naribus et caperata fronte condemnet, negetque me omnia, quae ad ternarium, et novenarium numeros pertinent attigisse : quem ego verum dicere fatebor, juste negabo. Quippe si bonus est, quae omisi, non oblita mihi, sed praeterita existimet. Dehinc qua- liscumque est, cogitet secum, quam multa de his non
reperisset, si ipse quaesisset. Sciat etiam me nec omni- bus erutis usum, et quibusdam oblatis abusum. Quam multa enim de ternario sciens neglexi tempora, et per- sonas, genera, et gradus, novem naturalia metra cum trimetris, totam grammaticam et musicam, librosque medicininos, ter maximum Hermem, et amatorem pri- mum philosophiae, Varronisque numeros, et quidquid profanum vulgus ignorat. Postremo, quod facite est, cum ipse multa invenerit, comparet se, atque me : oc- cupatum cum otioso : pransum, cum abstemio : jocum et ludum meum, diligentiam et calumniam suam. Alius enim alio plura invenire potest, nemo omnia. Quod si alicui et obscurus videbor, apud eum me sic tuebere : Primum ejusmodi idyllia nisi vel obscura sint, nihil futura : deinde numerorum naturam non esse scirpum,
ut sine nodo sint. Postremo si etiam tibi obscurus fuero, cui nihil neque neglectum est, neque non intellectum : tum vero ego beatus, quod affectavi, assequar, me ut requiras, me desideres, de me cogites. Vale
.
Ter bibe, vel totiens ternos; sic mystica lex est,
Vel tria potanti, vel ter tria multiplicanti,
Imparibus novies ternis contexere coebum.
Juris idem tribus est, quod ter tribus. Omnia in
[istis :
Forma hominis coepti, plenique exactio partus,
Quique novem novies fati tenet ultima finis.
Tres Ope progeniti fratres, tres ordine partae (
Al.
[Parcae).
Vesta, Ceres, et Juno, secus muliebre sorores.
Inde trisulca Jovis sunt fulmina. Cerberus inde.
Inde Tridens : triplexque Helenes cum fratribus
[ovum.
Ter nova Nestoreos implevit purpura fusos.
Et toties terno cornix vivacior aevo.
Quam novies terni glomerantem saecula tractus
Vincunt aeripedes ter terno Nestore cervi,
Tres quorum aetates superat Phoebeius oscen.
Quem novies senior Gangeticus anteit ales,
Ales cinnameo radiatus tempora nido.
Tergemina est Hecate, tria virginis ora Dianae.
Tres Charites, tria Fata, triplex vox, trina ele-
[menta,
Tres in Trinacria Siredones. Omnia terna.
Tres volucres, tres semideae, tres semipuellae.
Ter tribus ad palmam jussae certare Camenis,
Ore, manu, flatu, buxo, fide, voce canentes.
Tres sophiae partes, tria Punica bella, trimestres
Annorum coelique vices, noctisque per umbram
Tergemini vigiles. Ter clara instantis Eoi
Signa canit serus deprenso Marte satelles.
Et qui conceptus triplicatae vespere noctis,
Jussa quater ternis affixit opima tropaeis.
Et lyrici vates numero sunt Mnemonidarum,
Tres solas quondam tenuit quas dextera Phoebi :
Sed Citheron totiens ternas ex sere sacravit
Relligione patrum, qui sex sprevisse timebant.
Trina Terentino celebrata trinoctia ludo :
Qualia bis genito Thebis Trieterica Baccho.
Tres primas Thracum pugnas tribus ordine bellis,
Juniadae patrio inferias misere sepulcro.
Illa etiam thalamos per trina aenigmata quaerens,
Qui bipes, et quadrupes foret, et tripes omnia solus,
Terruit Aoniam volucris, leo, virgo, triformis
Sphinx, volucris pennis, pedibus fera, fronte puella.
Trina in Tarpeio fulgent consortia templo.
Humana efficiunt habitacula ter genus artes,
Parietibus quae saxa locat, quae culmine tigna,
Et quae supremo comit tectoria cultu.
Hinc Bromii quadrantal, et hinc Sicana medimna.
Hoc tribus, haec geminis tribus explicat usus agendi.
In Physicis tria prima, Deus, mundus, data forma.
Ter genus omnigenum, genitor, genitrix, genera-
[tum.
Per trinas species trigonorum regula currit,
Aequilatus, vel crure pari, vel in omnibus impar.
Tres coit in partes numerus perfectus : ut idem
Congrege ter trino per ter tria dissolvatur.
Tres primus, par, impar habet, mediumque : sed ipse
Ut tres, sic quinque, et septem quoque dividit unus.
Et numero in loto positus sub acumine centri,
Distinguit solidos coebo pergente trientes,
Aequipares dirimens partes ex impare terno,
Et paribus triplex medium : cum quattuor et sex
Bisque quaternorum secernitur omphalos idem.
Jus triplex, tabulae quod ter sanxere quaternae,
Sacrum, privatum, et populi commune quod usquam
[est.
Interdictorum trinum genus : unde repulsus
Vi fuero, aut Utrobi fuerit, Quorumve bonorum.
Triplex libertas, capitisque minutio triplex.
Trinum dicendi genus est, sublime, modestum,
Et tenui filo. Triplex quoque forma medendi,
Quoi logos, aut methodos, cuique experientia no-
[men.
Et medicina triplex, servare, cavere, mederi.
Tres oratorum cultus, regnata Colosso
Quem Rhodos, Actaeae quem dilexistis, Athenae,
Et quem de scenis tetrica ad subsellia traxit
Prosa Asiae, in causis numeros imitata chororum.
Orpheos hinc tripodes, quia sunt tria, terra, aqua,
[flamma.
Triplex sideribus positus, distantia, forma.
Et modus, et genitrix modulorum musica triplex.
Mixta libris, secreta astris, vulgata theatris.
Martia Roma triplex, equitatu, plebe, senatu.
Hoc numero tribus, et sacro de monte Tribuni.
Tres equitum turmae : tria nomina nobiliorum.
Nomina sunt chordis tria : sunt tria nomina mensi.
Geryones triplex : triplex compago Chimaerae.
Scylla triplex commissa tribus, cane, virgine, pisce.
Gorgones, Harpyiaeque, et Erynnies agmine terno.
Et tres fatidicae nomen commune Sibyllae :
Quarum tergemini fatalia carmina libri :
Quos ter quinorum servat cultura virorum.
Ter bibe. Tres numerus super omnia, tres Deus
unus.
Hic quoque ne ludus numero transcurrat inerti,
Ter decies ternos habeat, deciesque novenos.
IDYLLIUM XII.
Technopaegnion
.
A
usonius
P
aulo
suo salutem
.
Misi ad te technopaegnion inertis otii mei inutile opusculum. Versiculi sunt monosyllabis coepti, et mo- nosyllabis terminati. Nec hic modo stetit scrupea dif- ficultas, sed accessit ad miseriam cogitandi, ut idem monosyllabum quod esset finis extremi versus, princi- pium fieret insequentis. Dic ergo, O mora, et o poena, rem vanam quippe curavi. Exigua est, et fastiditur inconnexa, et implicatur, cum sit aliquid nihili, vel deprehenditur. Laboravi tamen, ut haberet aut histo- ricon quippiam, aut dialecticon. Nam poeticam, vel
sophisticam levitatem necessitas observationis exclusit. Ad summam, non est quod mireris, sed paucis litteris additis, est cujus miserearis, neque aemulari velis : et si huc quoque descenderis, majorem molestiam capias ingenii, et facundiae detrimento, quam oblectationem imitationis affectu
.
Versus monosyllabis coepti, et finiti, ita ut a fine ver- sus ad principium recurrant
.
Res hominum fragiles alit, et regit, et perimit fors.
Fors dubia, aeternumque labans : quam blanda fovet
[spes.
Spes nullo finita sevo : cui terminus est mors.
Mors avida, inferna mergit caligine quam nox.
Nox obitura vicem : remeaverit aurea cum lux.
Lux dono concessa deam : cui praevius est sol.
Sol, cui nec furto Veneris latet armipotens Mars.
Mars nullo de patre satus : quem Thressa colit gens.
Gens infrena virum : quibus in scelus omne ruit fas.
Fas hominem mactare sacris : ferus iste loci mos.
Mos ferus audacis populi : quem nulla tenet lex.
Lex naturali quam condidit imperio jus.
Jus genitum pietate hominum, jus certa Dei mens.
Mens, quae codesti sensu rigat emeritum cor.
Cor vegetum mundi instar habens, animas vigor, ac
[vis.
Vis (??)men hio nulla est : verum est jocus et nihili
[res.
Ut in vetere verbo est, sequitur ver hyemem, ubi jam similium nugarum subtexo nequitiam, et hi versiculi
monosyllabis terminantur, exordio tamen libero, quam- quam fine legitimo. Sed laboravi, ut quantum posset videri apud aures indulgentissimas absurda concino- rent, insulsa reciperent, hiulca congruerent : denique haberent et amara dulcedinem, et inamoena venerem, et aspera lenitatem. Quae quidem omnia quoniam in- suavis materia devenustat, lectio benigna conciliet. Tu quoque mihi tua crede securior, quippe meliora. Sed, ut quod per adagionem coepimus, proverbio finiamus, mutuum muli scabunt
.
Monosyllabi tantum in fine positi
.
Aemula dis, naturae imitatrix, omniparens ars.
Pacato ut studeat ludus meus, esto operi dux.
Arcta, inamoena licet, nec congrua carminibus lex.
Judice sub tanto fandi tamen accipiet jus.
Quippe et ridiculis data gloria, ni prohibet fors.
De membris
.
Indicat in pueris septennia prima novus dens.
Pubentes annos robustior anticipat vox.
Invicta et ventis, et solibus, est hominum frons.
Edurum nervi cum viscere consociant os.
Palpitat irrequies, vegetum, teres, acre, calens cor.
Unde vigent sensus, dominatrix quos vege-
[tat mens.
Atque in verba refert modulata lege loquax os.
Quam validum est, hominis quota portio, caeru-
leum fel!
Quam tenue, et molem quantam fert corpo-
ream crus!
Pondere sub quanto nostrum moderatur iter pes!
Inconnexa
.
Saepe in conjugiis fit noxia, si nimia est dos.
Sexus uterque potens, sed praevalet imperio mas.
Qui recte faciet, non qui dominatur, erit rex.
Verat amicitias, et foedera dissociat lis.
Incipe, quidquid gas : pro toto est prima ope-
[ris pars.
Insinuat caelo, disque inserit emeritos laus.
Et disciplinis conferta est, et vitiis urbs.
Urbibus in tutis munitior urbibus est arx.
Auro magnus honos. Auri pretium tamen est aes.
Longa dies operosa viro, sed temperies nox.
Qua caret Aethiopum plaga, pervigil, irre-
quies gens.
Semper ubi aeterna vertigine clara nitet lux.
De Deis
.
Sunt et coelicolum monosyllaba. Prima deum Fas,
Quae Themis est Graiis. Post hanc Rhea, quae
[Latiis Ops.
Tum Jovis et Consi germanus, Tartareus Dis.
Et soror et conjux fratris, regina deum, Vis.
Et qui quadrijugo curru pater invehitur Sol.
Quique truces belli motus ciet armipotens Mars :
Quem numquam pietas, numquam bona sollici-
[tat Pax,
Nec cultor nemorum reticebere, Maenalide Pan,
Nec Genius domuum, Larunda progenitus Lar.
Fluminibusque Italis praepollens sulfureus Nar.
Quaeque piat divum perjuria, nocticolor Styx.
Velivolique maris constrator Leuconotos Libs.
Et numquam in dubiis hominum bona desti-
tuens Spes.
De Cibis
.
Nec nostros reticebo cibos, quos priscus ha-
[bet mos,
Irritamenta quibus additur aequoreum sal,
Olim communis pecori cibus, atque homini glans.
Ante equidem campis quam spicea suppeteret frux,
Mox ador, atque adoris de polline pultificum far.
Instruxit mensas quo quondam Romulidum plebs.
Hinc cibus, hinc potus, cum dilueretur aqua puls.
Est inter fruges morsu piper aequiparans git.
Et Pelusiaco de semine plana, teres lens.
Et duplici defensa putamine quinquegenus nux.
Quodque cibo et potu placitum, labor acer
[apum, mel.
Naturae liquor iste novae : cui summa natat fex.
De Historiis
.
Solamen tibi, Phoebe, novum dedit OEbalius flos.
Flore alio reus est Narcissi morte sacer fons.
Caedis Adoneae mala gloria fulmineus sus.
Perjurum Lapitham Junonia ludificat nubs.
Ludit et Aeacidem Parnassia Delphicolae fors.
Treicium Libycum freta Cimmeriumque secat bos.
Non sine Hamadryadis fato cadit arborea trabs.
Quo generata Venus Saturnia desecuit falx.
Sicca inter rupee Scythicas stetit alitibus crux.
Unde Prometheo de corpore sanguineus ros.
Adspergit cautes, et dira aconita creat cos.
Ibycus ut periit, vindex fuit altivolans grus.
Aeacidae ad tumulum mactata est Andromacha glos.
Carcere in Argivo Philopoemena lenta adilt mors.
Tertia opima dedit spoliatus Aremoricus Lars.
Sera venenato potu abstulit Annibalem nex.
Res Asiae quantas letho dedit immeritas fraus!
Ultrix flagravit de rupibus Euboicis fax.
Stat Jovis ud cyathum, generat quem Darda-
[nius Tros.
Praepetibus pennis super aera vectus homo Cres.
Intulit incestam tibi vim Philomela ferus Thrax.
Barbarus est Lydus, servus Geta, femineus Phryx.
Fallaces Ligures : nullo situs in pretio Car.
Vellera depectit nemoralia vestifluus Ser.
Nota in portentis Thebana tricorporibus Sphinx.
Nota et parvorum cunis muliebre secus Strix.
De vere primo
.
Annus ab exortu cum floriparum reserat ver,
Cuncta vigent : nemus omne viret : nitet auri-
comum rus.
Et fusura umbras radicitus exigitur stirps.
Non denso ad terram lapsu glomerata fluit nix.
Florum spirat odor, Libani ceu montis honor thus.
Per interrogationem et responsionem
.
Quis subit in poenam capitali judicio? Vas.
Quid si lis fuerit nummaria, quis dabitur? praes.
Quis Mirmilloni contenditur? aequimanus Thrax.
Inter virtutes quod nomen Mercurio? Fur.
Thuribula, et paterae, quae tertia vasa deum? lanx,
Cincta mari quaenam telius creat Hippocratem? Cos.
Grex magis, an regnum Minoida sollicitat? grex.
Quid praeter nubem Phaeacibus impositum? mons.
Dic, cessante cibo, somno quis opimior est? glis.
Tergora die clypeis accommoda quae faciat? glus.
Sponte ablativi casus quis rectus erit? spons.
Quadrupes oscinibus quis jungitur auspiciis? mus.
Quid fluitat pelago, quod non natat in fluvio? pix,
Bissenas partes quis continet aequipares? as.
Tertia defuerit si portio, quod reliquum? bes.
De litteris monosyllabis Graecis ac Latinis
.
Dux elementorum studiis viget in Latiis A.
Et suprema notis adscribitur Argolicis O.
Hia quod Aeolidum, quodque (??), valeo hoc Latiare E.
Praesto, quod E Latium semper breve, Dorica
[vox E.
Hoc tereti argutoque sono negat Attica gens O.
o
quod et O Graecum compensat Romula vox O.
Littera sum lotae similis, vox plena jubens, I.
Cecropiis ignota notis ferale sonans U.
Pythagorae bivium ramis pateo ambiguis Y.
Vocibus in Graiis numquam ultima conspicior M.
Zeta jacens, si surgat, erit nota, quae legitur N.
Maeandrum, flexusque vagos imitata vagor
S
.
Dividuum Betae monosyllabon Italicum B.
Non formam, at vocem Deltae gero Romuleum D.
Hostilis quae forma jugi est, hanc efficiet
jj
,
Ausonium si P scribas, ero Cecropium P.
Et Rho quod Graecum, mutabitur in Catium P.
Malus ut antemnam fert vertice, sic ego sum T.
Spiritus hic, flatu tenuissima vivificans H.
Haec tribus in Latio tantum addita nominibus K,
Praevaluit postquam Gammae vice functa prius C,
Atque aliam pro se titulo replicata dedit, Q.
Ansis cincta duabus erit cum Iota, leges
Θ
.
In Latio numerus denarius, Argolicum X.
Haec gruis effigies Palamedica porrigitur
Φ
.
Cappa fui quondam Boeotia, nunc Latium
k
.
Furca, tricornigera specie, pene ultima sum
ψ
.
Grammaticomastiae
.
Elogodaedalia strides modo qui nimium trux,
Frivola condemnas? nequaquam : cum pretio
[est merx,
Ennius ut memorat, replet te laetificum gau.
Livida mens hominum concretum felle coquat pus.
Dic, quid significent catalecta Maronis? in his al
Celtarum posuit, sequitur non lucidius tau.
Et quod germano mixtum male lethiferum min?
Imperium, litem, Venerem, cur una notet res?
Sitne peregrini vox nominis, an Latii fil?
Lintribus in geminis constratus ponto sit, an pons?
Bucolico sepes dixit Maro, cur Cicero seps?
Vox solita, et cunctis notissima, si memores, lac,
Cur condemnetur ratio, magis ut faciat lact?
An Libyae ferale malum, sit Romula vox sens?
Si bonus est insons, contrarius, et reus est sons.
Dives opum cur nomen habet Jove de Stygio Dis?
Unde Rudinus ait, Divum domus altisonum cael?
Et cujus de more, quod adstruit, endo suam do?
Aut de fronde loquens, cur dicit populea frus?
Sed quo progredior? quae finis, quis modus et calx?
Indulge, Pacate, bonos, doctus, facilis vir.
Totum opus hoc sparsum, crinis velut Antiphi-
lae; pax.
IDYLLIUM XIII.
Cento nuptialis
.
Α
csonius
P
aulino
salutem
.
Perlege hoc etiam, si operae est, frivolum, et nullius
pretii opusculum
:
quod nec labor excudit, nec cura limavit : sine ingenii acumine, et morae maturitate. Centonem vocant qui primi hac concinnatione luserunt. Solae memoria negotium sporsa colligere, et integrare Lacerata : quod ridere magis, quam laudare possis. Pro quo, si per sigillaria in auctione veniret, neque Afranius nauci daret, net Stichum tuum Plautus of- ferret. Piget enim Virgiliani carminis dignitatem tam joculari dehonestasse materia. Sed quid facerem? Jus- tum erat : quodque est patentissimum imperandi genus, rogabat, qui jubere poterat, scilicet imperator Valenti- nianus, vir meo judicio eruditus, qui nuptias quondam ejusmodi ludo descripserat, aptis equidem versibus, et compositione festivo. Experiri deinde volens quantum nostra contentione praecelleret, simile nos de eodem
concinnare praecepit. Quam scrupulosum hoc mihi fue- rit, intellige. Neque anteferri volebam, neque postha- beri : eum aliorum quoque judicio detegenda esset adulatio inepta, si cederem : insolentia, si ut aernulus eminerem. Suscepi igitur similis recusanti, feliciter- que et obnoxius gratiam tenui, nec victor offendi. Hoc die uno et addita lucubratione properatum, modo inter liturarios meos cum repetissem, tanta mihi candoris tui et amoris fiducia est, ut severitati tuae nec ridenda subtraherem. Accipe igitur opusculum de inconnexis continuum, de diversis unum, de seriis ludicrum de alieno nostrum : ne in sacris et fabulis, aut Thyonia- num mireris, aut Virbium, illum de Dionysio, hunc de Hippolyto reformatum : et si pateris, ut doceam,
docendus ipse, Cento quid sit, absolvam. Variis de lo- cis, sensibusque diversis quaedam carminis structura solidatur, in unum versum ut coeant aut caesi duo, aut unus et sequens cum medio. Nam duos junctim locare ineptum est, et tres una serie, merae nugae. Diffunditur autem per caesuras omnes, quas recipit versus heroicus : convenire ut possit aut penthemimeris cum reliquo ana- paesto, aut trochaice cum posteriore segmento : aut se- ptem semipedes cum anapaestico chorico : aut post da- ctylum atque semipedem quidquid restat hexametro : simile ut dicas ludicro, quod Graeci
οστομοι%t«v
voca- vere. Ossicula ea sane ad summam
xiv
figuras geo- metricas habent. Sunt enim aequilatera vel triquetra extentis lineis, aut rectis angulis, vel obliquis
.
Ισοσκελή
ipsi, vel
,
ισοπλουρα
vocant
,
ορθογώνιοί
quoque et
σ*α·
λυνά
.
Harum verticularum variis coagmentis simutan- tur species mille formarum, elephantus bellua, aut aper bestia, anser volans, et Mirmillo in armis subsidens, venator et latrans canis, quin et turris et cantharus, et alia hujusmodi innumerabilium figurarum, quae alius alio scientius variegant. Sed peritorum concinnatio mi- raculum est, imperitorum junctura ridiculum. Quo praedicto scies, quod ego posteriorem imitatus sum. Hoc ergo Centonis opusculum, ut ille ludus tractatur, pari modo sensus diversi, ut congruant, adoptiva quae sunt, ut cognata videantur, aliena ne interluceant, ar- cessita ne vim redarguant, densa ne supra modum pro- tuberent, hiulca ne pateant. Quae si omnia ita tibi vi- debuntur, ut praeceptum est, dices me composuisse cen- tonem, et quia sub imperatore meo tum merui, procedere
mihi inter frequentes stipendium jubebis. Sin aliter, aere dirutum facies, ut cumulo carminis in fiscum suum redacto, redeant versus unde venerunt. Vale
.
Accipite haec animis : laetasque advertite mentes,
Ambo animis, ambo insignes praestantibus armis :
Ambo florentes, genus insuperabile bello.
Tuque, prior : nam te majoribus ire per altum
Auspiciis manifesta fides. Quo justior alter
Nec pietate fuit, nec bello major et armis.
Tuque puerque tuus, magnae spes altera Romae,
Flos veterum, virtusque virum, mea maxima cura,
Nomine avum referens, animo, manibusque paren-
[tem.
Non injussa cano. Sua cuique exorsa laborem,
Fortunamque ferent : mihi jussa capessere fas est.
Coena nuptialis
.
Exspectata dies aderat; dignisque hymenaeis
Matres atque viri, juvenesque ante ora parentum
Conveniunt; stratoque super discumbitur ostro.
Dant famuli manibus lymphas, onerantque canistris
Dona laboratae Cereris; pinguisque ferinae
Viscera tosta ferunt series longissima rerum :
Alituum, pecudumque genus, capreaeque sequaces
Non absunt illis, nec oves, haedique petulci,
Et genus aequoreum, damae, cervique fugaces.
Ante oculos, interque manus sunt mitia poma.
Postquam exempta fames, et amor compressus
[edendi :
Crateras magnos statuunt, Bacchumque ministrant.
Sacra canunt. Plaudunt choreas : et carmina dicunt.
Nec non Threicius longa cum veste sacerdos
Obloquitur numeris septem discrimina vocum.
At parte ex alia, biforem dal tibia cantum,
Omnibus una quies operum : cunctique relictis
Consurgunt mensis. Per limina laeta frequentes
Discurrunt, variantque vices populusque patresque,
Matronae, pueri, vocemque per ampla volutant
Atria, dependent lychni laquearibus aureis.
Descriptio egredientis sponsae
.
Tandem progreditur Veneris justissima cura,
Jam matura viro, jam plenis nubilis annis :
Virginis os, habitumque gerens. Cui plurimus ignem
Subjecit rubor; et calefacta per ora cucurrit,
Intentos volvens oculos; uritque videndo.
Illam omnis tectis, agrisque effusa juventus,
Turbaque miratur matrum, vestigia primi
Alba pedis, dederatque comam diffundere ventis.
Fert picturatas auri subtegmine vestes,
Ornatus Argivae Helenae : qualisque videri
Coelicolis, et quanta solet Venus aurea contra :
Talis erat species. Talem se laeta ferebat
Ad soceros; solioque alte subnixa resedit.
Descriptio egredientis sponsi
.
At parte ex alia foribus sese intulit altis
Ora puer prima signans intonsa juventa,
Pictus acu chlamydem auratam, quam plurima cir-
[cum
Purpura Maeandro duplici Meliboea cucurrit,
Et tunicam molli mater quam neverat auro :
Os, humerosque deo similis, lumenque juventae.
Qualis ubi Oceani perfusus Lucifer unda
Extulit os sacrum coelo, sic era ferebat,
Sic oculos, cursuque amens ad limina tendit.
Illum turbat amor, figitque iu virgine vultus.
Oscula libavit, dextramque amplexus inhaesit·
Oblatio munerum
.
Incedunt pueri, pariterque ante ora parentum
Dona ferunt, pallam signis, auroque rigentem,
Munera portantes, aurique eborisque talenta,
Et sellam, et pictum croceo velamen acantho.
Ingens argentum mensis, colloque monile
Baccatum, et duplicem gemmis auroque coronam.
Olli serva datur, geminique sub ubere nati.
Quattuor huic juvenes, totidem innuptaeque puellae :
Omnibus in morem tonsa coma, pectore summo
Flexilis obtorti per collum circulus auri.
Epithalamium utrique
.
Tum studio effusae matres ad limina ducunt.
At chorus aequalis, pueri innuptaeque puellae.
Versibus incomptis ludunt et carmina dicunt.
O digno conjuncta viro, gratissima conjunx,
Sis felix, primos Lucinae experta labores.
Et mater, Cape Maeonii carchesia Bacchi.
Sparge, marite, nuces; cinge haec altaria vitta,
Flos veterum; virtusque virum. Tibi ducitur uxor,
Omnes ut tecum meritis pro talibus annos
Exigat : et pulchra faciat te prole parentem.
Fortunati ambo : si quid pia numina possunt.
Vivite felices, dixerunt, currite, fusis,
Concordes stabili fatorum numine Parcae.
IDYLLIUM XIV.
Rosae quas perperam Maroni ascriptas Hieronymus Alexander ex fide vetusti codicis Auctori asseruit
.
Ver erat : et blando mordentia frigora sensu
Spirabat croceo mane revecta dies.
Strictior Eoos praecesserat aura jugales,
Aestiferum suadens anticipare diem.
Errabam riguis per quadrua compita in hortis,
Maturo cupiens me vegetare die.
Vidi concretas per gramina flexa pruinas
Pendere, aut olerum stare cacuminibus :
Caulibus et patulis teretes colludere guttas,
Et caelestis aquae pondere tunc gravidas.
Vidi Paestano gaudere rosaria cultu,
Exoriente novo roscida lucifero.
Rara pruinosis canebat gemma frutetis,
Ad primi radios interitura die.
Ambigeres, raperet ne rosis aurora ruborem,
An daret, et flores tingeret orta dies.
Ros unus, color unus, et unum mane duorum.
Sideris, et floris nam domina una Venus.
Forsan et unus odor : sed celsior ille per auras
Diffluit : exspirat proximus iste magis.
Communis Paphie dea sideris, et dea floris,
Praecipit unius muricis esse habitum.
Momentum intererat : quo se nascentia florum
Germina comparibus dividerent spatiis.
Haec viret angusto foliorum tecta galero :
Hanc tenui folio purpura rubra notat.
Haec aperit primi fastigia celsa obelisci,
Mucronem absolvens purpurei capitis.
Vertice collectos illa exsinuabat amictus,
Jam meditans foliis se numerare suis.
Nec mora : ridentis calathi patefecit honorem,
Prodens inclusi semina densa croci.
Haec modo, quae toto rutilaverat igne comarum,
Pallida collapsis deseritur foliis.
Mirabar celerem fugitiva aetate rapinam,
Et dum nascuntur, consenuisse rosas.
Ecce et defluxit rutili coma punica floris,
Dum loquor : et tellus tecta rubore micat.
Tot species, tantosque ortus, variosque novatus
Una dies aperit : conficit una dies.
Conquerimur, Natura, brevis quod gratia florum est,
Ostentata occulis illico dona rapis.
Quam longa una dies, aetas tam longa rosarum,
Quas pubescentes juncta senecta premit.
Quam modo nascentem rutilus conspexit Eous,
Hanc rediens sero vespere vidit anum.
Sed bene, quod paucis licet interitura dicbus,
Succedens aevum prorogat ipsa suum.
Collige, virgo, rosas, dum fios novus, et nova pubes,
Et memor esto aevum sic properare tuum.
IDYLLIUM XV.
Ex Graeco, Pythagoricon de Ambiguitate eligendae vitae
.
Quod vitae sectabor iter? si plena tumultu
Sunt fora : si curis domus anxia : si peregrinos
Cura domus sequitur : mercantem si nova semper
Damna manent : cessare vetat si turpis egestas :
Si vexat labor agricolam, mare naufragus horror
Infamat : poenaeque graves in coelibe vita,
Et gravior cautis custodia vana maritis.
Sanguineum si Martis opus : si turpia lucra
Fenoris, et velox inopes usura trucidat?
Omne sevum curae : cunctis sua displicet aetas.
Sensus abest parvis lactantibus : et puerorum
Dura rudimenta, et juvenum temeraria pubes.
Afflictat fortuna viros per bella, per aequor,
Irasque, insidiasque, catenatosque labores
Mutandos semper gravioribus. Ipsa senectus
Exspectata diu, votisque optata malignis,
Objicit innumeris corpus lacerabile morbis.
Spernimus in commune omnes praesentia, quosdam
Constat nolle deos fieri. Juturna reclamat,
Quo vitam dedit aeternam? cur mortis adempta est
Conditio? sic Caucasea sub rupe Prometheus
Testatur Saturnigenam, nec nomine cessat
Incusare Jovem, data sit quod vita perennis.
Respice et ad cultus animi, sic nempe pudicum
Perdidit Hippolytum non felix cura pudoris.
At contra illecebris maculosam ducere vitam
Quem juvat, aspice et ad poenas, et crimina regum.
Tereos incesti, vel mollis Sardanapali.
Perfidiam vitare monent tria Punica bella (??)
Sed prohibet servare fidem deleta Saguntos.
Vive, et amicitias semper cole. Crimen ob istud
Pythagoreorum periit schola docta sophorum.
Hoc metuens igitur, nullas cole. Crimen ob istud
Timon Palladiis olim lapidatus Athenis.
Dissidet ambiguis semper mens obvia votis,
Nec voluisse homini satis est. Optata recusat.
Esse in honore placet, mox poenitet, et dominari
Ut possit, servire volet. Idem auctus honore,
Invidiae objicitur : pernox est cura disertis;
Sed rudis ornatu vitae caret. Esto patronus,
Et defende reos : sed gratia rara clientis.
Esto cliens : gravis imperii persona patroni.
Exercent hunc vota patrum. Mox aspera curis
Sollicitudo subit. Contemnitur orba senectus,
Et captatoris praeda est haeredis egenus.
Vitam parcus agas : avidi lacerabere fama.
At largitorem gravius censura notabit.
Cuncta sibi adversis contraria casibus. Ergo
Optima Gratorum sententia : quippe homini aiunt
Non nasci esse bonum, natum aut cito morte potiri.
IDYLLIUM XVI.
De viro bono
.
άχροου τις
.
Vir bonus, et sapiens, qualem vix repperit unum
Millibus e multis hominum consultus Apollo,
Judex ipse sui, totum se explorat ad unguem.
Quid proceres, vanique ferat quid opinio vulgi,
Securus, mundi instar habens, teres, atque rotundus :
Externae ne quid labis per levia sidat.
Ille, dies quam longus erit sub sidere Cancri,
Quantaque nox tropico se porrigit in Capricorno,
Cogitat, et justo trutinae se examine pendit,
Ne quid hiet, ne quid protuberet, angulus aequis
Partibus ut coeat, nil ut deliret amussis.
Sit solidum quodcumque subest : nec inania subter
Indicet admotus digitis pellentibus ictus.
Non prius in dulcem declinat lumina somnum,
Omnia quam longi reputaverit acta dici.
Quae praetergressus? quid gestum in tempore? quid
[non?
Cur isti facto decus adfuit; aut ratio illi?
Quid mihi praeteritum? cur haec sententia sedit.
Quam melius mutare fuit? miseratus egentem,
Cur aliquem fracta persensi mente dolorem?
Quid volui, quod nolle bonum foret? utile honesto
Cur malus antetuli? num dicto, aut denique vultu
Perstrictus quisquam? cur me natura magis, quam
Disciplina trahit? Sic dicia et facta per omnia
Ingrediens, ortoque a vespere cuncta revolvens,
Offensus pravis, dat palmam et praemia rectis.
IDYLLIUM XVII.
NAl' καί Ο’Τ Πυθαγοροιόν
.
Est et Non, cuncti monosyllaba nola frequentant.
His demptis, nihil est, hominum quod sermo volutet,
Omnia in his, et ab his sunt omnia, sive negoti
Sive oti quidquam est, seu turbae, sive quietis.
Alterutro pariter nonnumquam, saepe seorsis
Obsistunt studiis : ut mores, ingeniumque
Vel faciles, vel difficiles contentio nacta est.
Sin consentitur, mora nulla, intervenit, Est, Est.
Sin controversum, dissensio subjiciet, Non.
Hinc fora dissultant clamoribus : hinc furiosi
Jurgia sunt Circi : cuneati hinc laeta theatri
Seditio; et tales agitat quoque curia lites.
Conjugia, et nati cum patribus, ista quietis
Verba serunt studiis, salva pietate loquentes.
Hinc etiam placitis schola consona disciplinis
Dogmaticas agitat placido certamine lites.
Hinc omnis certat dialectica turba sophorum,
Est lux, estne dies ergo? non convenit ist huc.
Nam facibus multis, aut fulguribus quotiens lux
Est nocturna homini, non est lux ista diei.
Est et Non igitur, quotiens lucem esse fatendum est,
Sed non esse diem. Mille hinc certamina surgunt :
Hinc pauci, multi quoque talia commeditantes
Murmure concluso rabiosa silentia rodunt.
Qualis vita hominum, duo quam monosyllaba versant!
IDYLLIUM XVIII.
De aetatibus animalium Hesiodion
.
Ter binos deciesque novem super exit in annos,
Justa senescentum quos implet vita virorum.
Hos novies superat vivendo garrula cornix :
Et quater egreditur cornicis saecula cervus.
Alipedem cervum ter vincit corvus : et illum
Multiplicat novies Phoenix, reparabilis ales.
Quam vos perpetuo decies praevenitis aevo
Nymphae Hamadryades : quarum longissima vita est.
Hi cohibent fines vivacia fata animantum.
Caetera secreti novit deus arbiter aevi
Tempora : quae Stilbon volvat, quae saecula Phaenon,
Quos Pyrois habeat, quos Jupiter igne benigno
Circuitus : quali properet Venus alma recursu :
Qui Phoeben, quanti maneam Titana labores.
Donec consumpto. Magnus qui dicitur, anno
Rursus in antiquum veniant vaga sidera cursum :
Qualia dispositi steterant ab origine mundi.
IDYLLIUM XIX.
Monosticha de aerumnis Herculis
.
Prima Cleonaei tolerata aerumna Leonis.
Proxima Lernaeam ferro et face contudit hydram,
Mox Erymantheum vis tertia perculit aprum.
Aeripedis quarto tulit aurea cornua cervi.
Stymphalidas pepulit volucres discrimine quinto.
Threiciam sexto spoliavit Amazona baltheo.
Septima in Augeae stabulis impensa laboris.
Octava expulso numeratur adorea tauro.
In Diomedeis victoria nona quadrigis.
Geryone exstincto decimam dat Hiberia palmam.
Undecimo mala Hesperidum destricta triumpho.
Cerberus extremi suprema est meta laboris.
IDYLLIUM XX.
Musarum inventa et munera
.
CLIO gesta canens, transactis tempora reddit.
MELPOMENE tragico proclamat moesta boatu.
Comica lascivo gaudet sermone THALIA.
Dulciloquos calamos EUTERPE flatibus urget, [get.
TERPSICHORE affectus citharis movet imperat, au-
Plectra gerens ERATO, saltat pede, carmine, vultu.
Carmina CALLIOPE libris heroica mandat.
URANIE coeli motus scrutatur, et astra.
Signat cuncta manu, loquitur POLYHYMNIA gestu.
Mentis Apollineae vis has movet undique Musas.
In medio residens complectitur omnia Phoebus.
ECLOGARIUM.
De ratione Librae
.
Miraris quicumque manere ingentia mundi
Corpora, sublimi coeli circumdata gyro,
Et tantae nullam moli intercedere labem :
Accipe quod mirere magis. Tenuissima tantis
Principia, et nostros non admittentia visus,
Parvarum serie constat connexa atomorum.
Sed solidum in parvis, nullique secabile segmen,
Unde vigor viresque manent, aeternaque rerum
Mobilitas : nulloque umquam superabilis aevo.
Divinis humana licet componere. Sic est
As solidus, quoniam bis sex de partibus aequis
Constat : et in minimis paribus tamen una manet vis.
Nam si quid numero minuatur, summa vacillat,
Convulsaeque ruunt labefacto corpore partes :
Ut medium si quis vellat de fornice saxum.
Incumbunt cui cuncta, simul devexa sequentur
Caetera, communemque trahent a vertice lapsum.
Non aliter libra est. Si defuit uncia, totus
Non erit as : nomenque deunx jam cassus habebit.
Nec dextans retinet nomen, sextante remoto.
Et dodrans, quadrante satus, auctore carebit.
Divulsusque triens prohibet persistere bessem.
Jam quincunx tibi nullus erit, si prima revellas.
Et semis, cui serais erit pereuntibus assis
Partibus, et cujus librae pars septima, septunx?
Libra igitur, totum si nulla in parte vacillet, [rum
Ponderis, et numeri, morumque, operumque, et aqua-
Libra : nec est modulus, quem non hoc nomine signes.
Telluris, medio quae pendet in aere, libra est.
Et Solis Lunaeque vias sua libra coercet.
Libra dii, somnique pares determinat horas.
Libra Caledonios sine littore continet aestus.
Tu quoque certa mane morum mihi libra meorum.
De ratione puerperii maturi
.
Omnia, quae vario rerum metimur in actu,
Astrorum dominatus agit, terrenaque tantum
Membra homini, e superis fortuna, et spiritus auris,
Septeno moderanda choro : sed praesidet ollis
Sortitus regimen nitidae sol aureus aethrae.
Nec sola in nobis moderatur tempora vitae,
Dum breve solliciti spatium producimus aevi :
Creditur occultosque satus, et tempora vitae
Materno ducenda utero, formare videndo,
Et nondum extritae leges componere vitae.
Namque ubi conceptus genitali insederit alvo.
Haud dubium solem cuicumque insistere signo.
Qui cum vicini stationem ceperit astri.
Contiguos nullum transfundit lumen in ortus.
Ast ubi conversis post menstrua tempora habenis,
Scandit purpureo jam tertia sidera curru :
Obliqua exilem dimittit linea lucem,
Aspirans tenues per inertia pondera motus.
Quarta in sede viget primi indulgentia solis.
Suadet et infusus teneros coalescere fectus.
Fulgor tetragono aspectu vitale coruscat,
Clarum et leuc micans : quinti qui cardine signi
Incutit attonitam vegetato infante parentem.
Nam sexto vis nulla loco : quia nulla tuendi
Aequati lateris signatur regula Phoebo.
Ast ubi signiferae modia in regione cohortis
Septimus accepit limes rutilantia flammis
Recto castra situ : turgentis foedera partus
Jam plena sub luce videt : nec fulgura parci
Luminis intendens, toto favet igne coronae.
Hinc illud, quod legitimos Lucina labores
Praevenit; et gravidos sentit subrepere nixus
Ante exspectatum festina puerpera votum.
Quod nisi, septeno cum lumina fudit ab astro.
Impulerit tardi claustra obluctantia partus;
Posterior nequeat, possit prior : an quia sexto
Aemulus octavi conspectus inutilis astri
Nescit compariles laterum formare figuras?
Sed nono incumbens signo, cunctantia matrum
Vota levat, trigono vires sociante sequenti.
At si difficilis trabit Ilythyia
Tetragono absolvet dubiarum vincla morarum.
Signa caelestia
.
Ad Boreae partes Arcti junguntur, et Anguis.
Post has Arctophylax, pariterque Corena, Genuque
Prolapsus, Lyra, Aris, Cepheus, et Cassio(??)en,
Auriga, et Perseus, Deltoton, et Andromedae astrum,
Pegasus, et Delphinus, Telum, Aquila, Anguitenens-
Signifer inde subest : bis sex et sidera complent, [que.
Hic Aries, Taurus, Gemini, Cancer, Leo, Virgo
Libra, Scorpius, Arcitenens, Capricornus, et Urnam
Qui tenet, et Pisces. Post hos in partibus Austri
Orion, Procyon, Lepus, ardens Sirius. Argo,
Hydrus, Chiron, Turibulum quoque, Piscis et ingens.
Hunc sequitur Pistrix, simul Eridanique fluenta.
Sed vaga praeterea dicuntur lumina septem,
Luna et Mercurius, Venus, ac Sol, Mars quoque fui-
Hic Jovis et sidus super omnia sidera lucens, [gens.
Celsior his Saturnus, tardior omnibus astris.
Ratio dierum anni vertentis
.
Nonaginta dias et quatuor, ac mediam Sol
Conficit, a tropico tu tropicum dnm permeat astrum,
Octipedem in Cancrum Phryxeo ab Ariete pergens'
Hoc spatio aestivi pulsusque, et meta dici.
Semidiemque, duosque dies, deciesque novenos,
A Cancro in Chelas, aequale tempora noctis
Atque dii, cursu peragit Sol aureus altero,
Autumni aestatisque simul confinia miscens.
Unde autumnales transcurrens ordine menses,
Ad tropicum pergit signum gelidi Capricorni, ’
Octo dies decies octonis insuper addens,
Quadrantem que dii : quinio qui protinus anno
Mense Numae extremo nomen capit embolimaei.
Inde ad Agenorei festinans cornua tauri,
Scandit Lanigeri tropicum Sol aureus astrum,
Nonaginta dies decreto fine coercens.
Hic tibi circus erit semper vertentibus annis,
Tercentum, ac senis decies et quinque diebus.
De nominibus septem dierum
.
Nomina, quae septem vertentibus apta diebus
Annus habet, totidem errantes fecere planetae.
Quos indefessa volvens vertigine Mundus
Signorum obliqua jubet in statione vagari.
Primum, supremumque diem radiatus habet Sol.
Proxima fraternae succedit Luna coronae.
Tertius assequitur Titania lumina Mavors.
Mercurius quarti sibi vendicat astra diei.
Illustrant quintam Jovis aurea sidera zonam.
Sexta salutigerum sequitur Venus alma parentem.
Cuncta supergrediens Saturni septima lux est.
Octavum instaurat revolubilis orbita Solem.
Hic versus sine auctore est. Quid quoque die demi de [ corpore oporteat.
Ungues Mercurio, barbam Jove, Cypride crines.
Hoc sic refellendum
.
Mercurius furti probat ungues semper acutos,
Articulisque aciem non sinit imminui.
Barba Jovi, crines Veneri decor : ergo necesse est,
Ut nolint demi, quo sibi uterque placet.
Mavors imberbes, et calvos Luna adamasti.
Non prohibent comi tum caput atque genas.
Sol et Saturnus nihil obstant unguibus, ergo
Non placitum Divis tolle monostichium.
De mentibus, et quatuor anni temporibus
.
Aeternos menses, et tempora quattuor anni,
Quattuor ista tibi subjecta monosticha dicent.
Martius, Aprilis, Maius sunt tempora veris.
Julius, Augustus, nec non et Junius, aestas.
Septembri, Octobri autumnus, lotoque Novembri.
Brumales, Janus, Februarius, atque December.
De mensibus monosticha
.
Primus Romanas ordiris Jane Kalendas.
Februa vicino mense Numa instituit.
Martius antiqui primordia protulit anni.
Foetiferum Aprilem vindicat alma Venus.
Majorum dictus patrum de nomine Maius.
Junius aetatis proximus est titulo.
Nomine Caesareo Quinctilem Julius auget.
Augustus nomen Caesareum sequitur.
Autumnum Pomona tuum, September, opimat.
Triticeo October fenore ditat agros.
Sidera praecipitas pelago, intempeste November.
Tu genialem hiemem, feste December agis.
Disticha de iisdem mensibus
.
Jane nove, primo qui das tua nomina mensi,
Jane bifrons, spectas tempora bina simul.
Post superum cultus, vicino Februa mense
Dat Numa cognatis Manibus inferias.
Martius et generis Romani praesul, et anni,
Prima dabas Latiis tempora consulibus.
Aeneadum genetrix vicino nomen Aprili
Dat Venus, est Marti namque Aphrodita comes.
Maia dea, an major, Mai, te fecerit aetas,
Ambigo : sed mensi est auctor uterque bonus.
Junius hunc sequitur duplici celebrandus honore,
Seu nomen Juno, sive Juventa dedit.
Inde Dionaeo praefulgens Julius astro,
Aestatis mediae tempora certa tenet.
Augustus sequitur cognatum a Caesare nomen :
Ordine sic anni proximus, ut generis.
Nectuntur post hos, numerumque ex ordine signant :
September, Bacchi munere praela rigans :
Et qui sementis per tempora, fenore laetus,
October, cupidi spem fovet agricolae :
Quique salo mergens solemnia signa November
Praecipitat, coelo mox reditura suo.
Concludens numerum genialia festa December
Finit, ut a bruma mox novus annus eat.
Quoteni dies sint mensium singulorum
.
Implent tricenas per singula menstrua luces
Junius, Aprilisque, et cum Septembre November.
Unum ter denis cumulatius adde diebus
Per septem menses, Jani Martisque Kalendis,
Et quas Maius agit, quas Julius, Augustusque,
Et quas October, positusque in fine December.
Unus erit tantum duodetriginta dierum,
Quem Numa praeposito voluit succedere Jano.
Sic tercentenis decies accedere senos,
Quadrantemque, et quinque dies sibi computat annus.
De tribus menstruis mensium
.
Bis senas anno reparat Lucina Kalendas :
Et totidem medias dat currere Jupiter Idus.
Nonarumque diem faciunt infra octo secundi.
Haec sunt Romano tantum tria nomina mensi,
Caetera per numeros sunt cognomenta dierum.
Quo mense quotae Nonae, vel Idus sint
.
At Nonas modo quarta aperit, modo sexta refert lux.
Sexta refert Maii, Octobris, Martisque recursu,
Et qui solstitio sua tempora Julius infert.
Caetera pars mensium quartis est praedita Nonis.
Omnes vero Idus octava luce recurrunt.
Quotae Kalendae sint mensium singulorum
.
Post Idus, quas quisque suas habet ordine mensis,
Diversae numero redeunt variante Kalendae,
..... Dum rursumque iterumque vocantur,
Ut tandem optati procedant temporis ortu.
Ter senis, unoque die genialia festa
Porrigit, ut Janum arcessat nova bruma morantem.
Hoc numero mensisque Numae redit, autumnique
Principium referens Bacchi September alumnus.
Julius, et Maius, positusque in fine December,
Octoberque die revocatur tardius uno.
Inde die redeunt minus uno quattuor ultra,
Quos numero adjiciam, Sextilis, Junius atque
Aprilis, post quos penultima meta November.
Ter quinis, unoque die Junonie Mavors,
Ut redeas, referasque exordia prima, cieris.
Hoc numero, ad plenum vertens reparabitur annus.
In quo mense quod signum sit ad cursum Solis
.
Principium Jani sancit tropicus Capricornus.
Mense Numae in medio solidi stat fidus Aquari.
Procedunt duplices in Martia tempora Pisces.
Respicis Apriles, Aries Phryxee, Kalendas.
Majus Agenorei miratur cornua Tauri.
Junius aequatos coelo videt ire Laconas.
Solstitio ardentis Cancri fert Julius astrum.
Augustum mensem Leo fervidus igne perurit.
Sidere Virgo tuo Bacchum September opimat.
Aequat et October sementis tempore Libram.
Scorpion hibernus praeceps jubet ire November.
Terminat Arcitenens medio sua signa Decembri.
Q. Ciceronis versus eo pertinent, ut quod signum quo tempore illustre sit, noverimus : quod superius quo- que nostris versibus expeditur
.
Flumina verna cient obscuro lumine Pisces.
Curriculumque Aries aequat noctisque diique.
Cornua quem comunt florum praenuntia Tauri.
Aridaque aestatis Gemini primordia pandunt.
Longaque jam minuit praeclarus lumina Cancer.
Languificusque Leo proflat ferus ore calores.
Post, modicum quatiens Virgo fugat orta vaporem.
Autumni reserat portas aequatque diurna
Tempora nocturnis dispenso sidere Libra.
Et fetos ramos dinudat flamma Nepai.
Pigra Sagittipotens jaculatur frigora terris.
Bruma gelu glacians jubare spirat Capricorni.
Quam sequitur nebulas rorans liquor altus Aquari :
Tenta supra, circaque vigent ubi flumina mundi.
At dextra, laevaque ciet rota fulgida Solis
Mobile curriculum, et Lunae simulacra feruntur.
Squama sub : aeterno conspectu torta Draconis
Eminet. Hunc inter fulgentem sidera septem
Magna quatit stellans : quam servans serus in alta
Conditur Oceani ripa cum luce Bootes.
A Solstitio in aequinoctium ratio
.
Sol profectus a teporo veris aequinoctio,
Post semidiem postque totos nonaginta et quatuor,
Fervidis flagrans habenis pulsum aestivum conficit.
Inde Autumnus noctis horas librans aequo lumine,
Octo et octoginta goeris, et super trihorio.
. . . . . . . . . . . . . . . . . . . . .
Inde floridum reflexis ver revisit oreis
Additis ad hos priores goeros geminis orbibus.
De Feriis Romanis
.
Nunc et Apollineos Tiberina per ostia ludos,
Et Megalesiacae matris operta loquar.
Vulcanique dies autumni exordia primi,
Quinquatrusque Deae Pallados expediam :
Et medias Idus, Maii, Augustique recursu,
Quas sibi Mercurius, quasque Diana dicat.
Matronae quae sacra colant pro laude virorum,
Mavortis primi cum rediere dies.
Festa Caprotinis memorabo celebria nonis.
Cum stola matronis dempta teget famulas.
Quattuor illa etiam discretis partibus anni
Solstitia, et luces nocte, dieque pares.
Nec Regifugium pulsis ex urbe tyrannis,
Laetum Romanis fas reticere diem.
Visne Opis ante sacrum, vel Saturnalia dicam,
Festaque servorum, cum famulantur heri?
Et numquam certis redeuntia festa diebus,
Compita per vicos cum sua quisque colit?
Aut duplicem cultum, quem Neptunalia dicunt,
Et quem de Conso consiliisque vocant?
Festa haec, navigiis, aut quae celebrata quadrigis,
Jungunt Romanos finitimosque duces?
Adjiciam cultus, peregrinaque sacra deorum,
Natalem Herculeum, vel ratis Isiacae :
Nec non lascivi Floralia laeta theatri.
Quae spectare volunt, qui voluisse negant.
Nunc etiam veteres celebrantur Equiria ludi.
Prima haec Romanus nomina Circus habet.
Et Dionysiacos Latio cognomine ludos
Roma colit, Liber quae sibi vota dicat.
Aediles plebeii etiam, aedilesque curules
Sacra Sigillorum nomine dicta colunt.
Et gladiatores funebria praelia notum
Decertasse foro : nunc sibi arena suos
Vendicat : extremo qui jam sub fine Decembris
Falcigerum placant sanguine Caeligenam.
De lustralibus agonibus
.
Quattuor antiquos celebravit Achaia ludos.
Caelicolum duo sunt, et duo festa hominum.
Sacra Jovis, Phoebique, Palaemonis, Archemorique :
Serta quibus pinus, malus, oliva, apium.
De locis agonum
.
Prima Jovi magno celebrantur Olympia Pisae.
Parnassus Clario sacravit Pythia Phoebo.
Isthmia Portuno bimaris dicat acta Corinthi.
Archemori Nemeaea colunt funebria Thebae.
De auctoribus agonum
.
Primus Olympiacae sacravit festa coronae
Jupiter Argivi stadia ad longissima Circi.
Proximus Alcides Nemeae sacravit honorem.
Haec quoque temporibus quinquennia sacra notandis
Isthmia Neptuno data sunt, et Pythia Phoebo,
Ancipiti cultu divorum hominumque sepultis.
Quod iidem, qui sacri agones sunt, et funebres ludi habeantur
.
Tantalidae Pelopi moestum dicat Elis honorem.
Archemori Nemeaea colunt quinquennia Thebae.
Isthmia defuncto celebrata Palaemone, notum.
Pythia placando Delphi statuere Draconi.
EPISTOLARUM LIBER.
EPISTOLA 1.
A
usonius
ad
patrem
de suscepto filio
.
Credideram nil posse meis affectibus addi.
Quo, venerande pater, diligerere magis.
Accessit (grates superis, medioque nepoti,
Bina dedit nostris qui juga nominibus.
Ipse nepos te fecit avum : mihi filius idem,
Et tibi ego : hoc nato nos sumus ambo patres.
Nec jam sola mihi pietas mea suadet amorem :
Nomine te gemini jam genitoris amo.)
Accessit titulus, tua quo reverentia crescat :
Quo doceam natum, quid sit amare patrem.
Quippe tibi aequatus videor, quod parvulus isto
Nomine honoratum me quoque nobilitat :
Atque aetas quia nostra eadem; nam supparis aevi
Sum tibi ego, et possum fratris habere vicem.
Nec tantum nostris spatium interponitur annis.
Quanta solent alios tempora dividere.
Vidi ergo natales fratrum distare tot annis,
Quot nostros. Aevum nomina non onerant.
Pulchra juventa tibi senium sic jungit, ut aevum,
Quod prius est, maneat : quod modo, ut incipiat.
Et placuisse reor geminis aetatibus, ut se
Non festinato tempore utraque daret.
Leniter haec flueret, haec non properata veniret,
Maturam frugem flore manente ferens.
Annos me nescire tuos, pater optime, testor :
Totque putare tuos, quot reor esse meos.
Nesciat hoc natus, numeret properantior haeres,
Testamenta magis, quam pia vota fovens :
Exemploque docens pravo juvenescere natos,
Ut nolim patres sc quoque habere senes.
Verum ego primaevo genitus genitore, fatebor
Supparis haec aevi tempora grata mihi.
Debeo, quod natus. Suadet pia cura nepotis,
Addendum patri, quo veneremur avum.
Tu quoque, mi genitor, geminata vocabula gaude,
Nati primaevi nomine factus avus.
Exiguum, quod avus. Faveam pia numina divum,
Deque nepote suo fiat avus proavus.
Largius et poterunt producere fata senectam :
Sed rata vota reor, qua; moderata magis.
EPISTOLA 11.
Pater ad filium; cum temporibus tyrannicis ipse Treveris remansisset, et filius a patre profectus esset. Hoc inchoatum neque impletum sic de litura- riis scriptum
.
Debeo et hanc nostris, fili dulcissimo, curis
Historiam : quamquam titulo non digna sereno
Anxia moestarum fuerit querimonia rerum.
Jam super egelidae stagnantia terga Mosellae
Protulerat te, nate, rates : moestique parentis
Oscula et amplexus discreverat invidus amnis.
Solus ego; et quamvis coetu celebratus amico,
Solus eram : profugaeque dabam pia vota carinae,
Solus adhuc te, nate, videns : celerisque remulci
Culpabam properos adverso flumine cursus.
Quis fuit ille dies? non annus longior ille est,
Attica quem docti collegit cura Metonis.
Desertus, vacuis solisque exerceor Aris.
Nunc ego pubentes salicum deverbero frondes :
Gramineos nunc frango toros : viridesque per ulvas
Lubrica substratis vestigia libro lapillis.
Sic lux prima abiit; sic altera meta diei;
Sic geminas alterna rotat vertigo tenebras,
Sic alias : totusque mihi sic annus abibit,
Restituant donec tua me tibi fata parentem.
Haec ego conditione licet, vel morte paciscar :
Dum decores suprema patris, tu nate, superstes.
EPISTOLA III.
A
usonius
H
esperio
.
Qualis Picenae populator tordus olivae
Clunes opimat cereas :
Vel qui lucentes rapuit de vitibus uvas,
Pendetque nexus retibus :
Quae vespertinis fluitant nebulosa sub horis,
Vel mane tenta roscido :
Tales hibernis ad te de sepibus, ipsos
Capi volentes, misimus,
Bis denos : tot enim crepero sub lucis Eoae
Praeceps volatus Intulit.
Tum quas vicinae suggessit praeda lacunae,
Anates maritas junximus,
Remipedes, lato populantes caerula restro,
Et crure rubras punico.
Iricolor vario pinsit quas pluma colore,
Collum columbis aemulas.
Defrudata meae non sunt haec fercula mensae.
Vescente te, fruimur magis.
Vale bene, ut valeam.
EPISTOLA IV.
A
usonius
,
cujus ferulam nunc sceptra verentur
,
Paganum medulis jubeo salvere
T
heonem
.
Quid geris, extremis positus telluris in oris,
Cultor arenarum vates? cui littus arandum,
Oceani finem juxta, solemque cadentem :
Vilis arundin is cohibet quem pergula tectis :
Et tingit piceo lacrymosa colonica fumo.
Quid rerum, Musaeque gerunt, et cautor Apollo?
Musae nom Helicone satae, nec fonte caballi :
Sed quae fecundo de pectore Clementini
Inspirant vacuos aliena mente poetas.
Jure quidem : nam quis malit sua carmina dici,
Qui te securo possit proscindere risu?
Haec quoquo ne nostrum possim urgere pudorem.
Tu recita : et vere poterunt tua dicta videri.
Quam tamen exerces Medulorum in littore vitam?
Mercatusne agitas, leviore nomismate captans,
Insanis quod mox pretiis gravis auctio vendat?
Albentes sevi globulos, et pinguia cerae
Pondera, Naryciamque picem, scissamque papyrum,
Fumantesque olim paganica lumina taedas?
An majora gerens, tota regione vagantes
Persequeris fures, qui te, postrema timentes,
In partem, praedamque vocent? Tu mitis, et osor
Sanguinis humani condonas crimina nummis,
Erroremque vocas, pretiumque imponis abactis
Bobus, et in partem scelerum de judice transis?
An cum fratre vagos dumeta per avia cervos
Circumdas maculis, et multa indagine pinnae?
Aut spumantis apri cursum clamoribus urges,
Subsidisque fero? moneo tamen, usque recuses
Stringere fulmineo venabula cominus hosti.
Exemplum de fratre time, qui veste redacta
Ostentat foedas prope turpia membra lacunas,
Perfossasque nates vicino podice nudat.
Inde ostentator volitat : mirentur ut ipsum
Gedippa, Ursinusque suus, prolesque Jovini,
Taurinusque, ipsum priscis heroibus aequans :
Qualis in Olenio victor Calidonius apro,
Aut Erymantheo pubes fuit Attica monstro.
Sed tu parce feris venalibus, et fuge nota
Crimina silvarum : ne sis Cinyreia proles,
Accedasque iterum Veneri plorandus Adonis.
Sic certe crinem flavus, niveusque lacertos,
Caesariem rutilam per candida colla refundis :
Pectore sic tenero, plana sic junceus alvo,
Per teretes feminum gyros, surasque nitentes
Descendis, talos a vertice pulcher ad imos.
Qualis floricoma quondam populator in Aetna,
Virgineas inter choreas Deoida raptam
Sustulit emersus stygiis fornacibus Orcus.
An quia venatus ob tanta pericula vitas,
Piscandi traheris studio? nam tota supellex
Dumnotini tales solita est ostendere gazas :
Nodosas vestes animantum Nerinorum,
Et Jacula, et fundas, et nomina villica lini,
Colaque, et indutos terrenis vermibus hamos.
His opibus confise tumes? domus omnis abundat
Littoreis dives spoliis, referuntur ab unda
Carroco, letalis trygon, mollesque platessae,
Urentes thynni, et male tecti spina elegati,
Nec duraturi post bina trihoria corvi.
An te carminibus juvat incestare canoras
Mnemosynes natas, aut tres, aut octo sorores?
Et quoniam huc ventum, si vis cognoscere, quid sit
Inter doctrinam, deridendasque Camenas :
Accipe congestas mysteria frivola nugas,
Quas tamen explicitis nequeas dependere chartis,
Scillite decies non si purgeris aceto,
Anticipesque tuo Samii Lucumonis acumen :
Aut adsit interpres tuus,
Aenigmatum qui cognitor
Fuit meorum : cum tibi
Cadmi nigellas filias,
Melonis albam filiam,
Notasque furvae sepiae,
Cuidiosque nodos prodidit.
Nunc adsit : et certe modo
Praesul creatus litteris.
Enucleabit protinus,
Quod militantes scribimus.
Notos fingo tibi poeta versus :
Quos scis hendecasyllabos vocari :
Sed nescis modulis tribus moveri.
Istos composuit Phalaecus olim,
Qui penthemimerin habent priorem :
Et post semipedem duos iambos.
Sunt quos hexametri creant revulsi :
Ut penthemimeris prior locetur.
Tum quod bucolice tome relinquit.
Sunt et quos generat puella Sappho :
Quos primus regit Hippius secundus :
Ut claudat Choriambon Antibacchus.
Sed jam non potens, Theon, doceri :
Nec fas est mihi regio magistro
Plebeiam numeros docere pulpam.
Verum protinus ede, quod requiro.
Nil quaero, nisi quod libris tenetur :
Et quod non opicae tegunt papyri.
Quas si solveris, o poeta, nugas.
Totam trado tibi simul Vacunam,
Nec jam post metues ubique dictum,
Ilic est ille Theon poeta falsus,
Bonorum mala carminum taberna.
EPISTOLA V.
A
usonius
Salve caro mihi dico
T
heoni
,
Versibus experiens quod volo, quodve queror
.
Tertia fissipedes renovavit Luna juvencas,
Ut fugitas nostram, dulcis amice, domum.
Nonaginta dies sine te, charissime, traxi :
Huc adde aestivos : hoc mihi pene duplum est.
Vis novies denos dicam, deciesque novenos
Isse dies? anni portio quarta abiit.
Sexaginta horas super et duo millia centum
Te sine consumpsi : quo sine et hora gravis.
Millia bis nongenta jubet demensio legum
Annumerata reos per tot obire dies.
Jam potui Romam pedes ire, pedesque reverti,
Ex quo te dirimunt millia pauca mihi.
Scirpea Domnotoni tanti est habitatio vati?
Pauliacus tanti non mihi villa foret.
An quia per tabulam medico pugnante notatam,
Debita summa mihi est; ne repetamus, abes?
Bis septem rutilos regale nomisma Philippos,
Ne tanti fuerint, perdere malo, Theon :
Implicitum quam te nostris interne medullis
Defore tam longi temporis in spatio.
Ergo aut praedictos jam nunc rescribe Darios;
Et redime, ut mora sit libera desidiae :
Aut alios a me totidem dabo : dummodo cari
Conspicer ora viri, pauperis usque licet.
Puppe citus propera, sinuosaque lintea veli
Pande. Medullini te feret aura noti
Expositum subter paradas, lectoque jacentem :
Corporis ut tanti non moveatur onus.
Unus Domnotoni te littore perferet aestus
Condatem ad portum : si modo deproperes.
Inque vicem venti, quotiens tua flamina cessant,
Remipedem jubeas protinus ire ratem :
Invenies praesto subjuncta petorita mulis.
Villa Lucani-mox potieris(??)aco.
Rescisso disce componere nomine versum.
Lucili vatis sic imitator eris.
EPISTOLA VI.
A
usonius
consui vatem resaluto
T
heonem
.
Aurea mala, Theo, sed plumbea carmina mittis.
Unius massae quis putet has species?
Unum nomen utrisque : sed est discrimen utrisque
Poma ut mala voces, carmina vero mala.
Vale beatis nomen a divis Theon.
Metoche sed ista saepe currentem indicat.
EPISTOLA VII.
A
usonius
T
heoni
,
cum ei triginta ostrea, grandia quidem, sed tam pauca misisset
.
Ostrea Baianis certantia, quae Medulorum
Dulcibus in stagnis reflui maris aestus opimat,
Accepi, dilecte Theon, numerabile munus.
Verum quot fuerint, subjecta monosticha signant.
Quot ter luctatus cum pollice computat index.
Geryones quot erant, decies si multiplicentur.
Ter quot erant Phrygii numerata decennia belli.
Aut ter ut Aeolidi mensis tenet ignicomus Sol.
Cornibus a primis quot habet vaga Cynthia noctes.
Singula percurrit Titan quot signa diebus.
Quotque annis sublimis agit sua secula Phaenon.
Quot numerum annorum Vestalis virgo ministrat,
Dardaniusque nepos regno quot protulit annos.
Priamidae quot erant, si bis deni retrahantur.
Disque viros numeres, qui fata Amphrysia servant.
Quot genuit fetus Albana sub ilicibus sus.
Et quot sunt asses, ubi nonaginta trientes.
Vel quot habet unctos Vasatica rheda caballos.
Quod si figuras fabulis adumbratas,
Numerumque doctis involutum ambagibus
Ignorat alto mens obesa viscere :
Numerare saltim more vulgi ut noveris.
In se retortas explicabo summulas.
Ter denas, puto, quinquiesque senas.
Vel bis quinque, dehinc, decem decemque.
Vel senas quater, el bis adde ternas.
Septenas quater, adde unam et unam.
Duc binas decies, semelque denas.
Aut ter quatuor adde bis novenis.
Octonas quater, hinc duae recedant.
Binas terdecies, semel quaternas.
Et sex adde novem vel octo septem.
Aut septem geminis bis ocio junge.
Aut ne sim tibi pluribus molestus,
Triginta numero fuere cunctae.
Junctus limicolis musculus ostreis
Primo composuit fercula prandio,
Gratus deliciis nobilium cibus,
Et sumptu modicus pauperibus focis.
Non hic navifrago quaeritur aequore,
Ut crescat pretium grande periculis :
Sed primore vado, post refugum mare,
Algoso legitur littore concolor.
Nam testae duplicis conditur in specu.
Quae ferventis aquae fota vaporibus,
Carnem lacteoli visceris indicat.
Sed damnosa nimis panditur arca.
Fac campum replices Musa papyrium :
Nec jam fissipedis per calami vias
Grassetur Cnidiae sulcus arundinis.
Pingens aridulae subdita paginae,
Cadmi filiolis atricoloribus.
Aut cunctis pariter versibus oblinat
Furvam lacticolor spongia sepiam.
Parcamus vitio Dumnotinae domus :
Ne sit charta mihi carior ostreis.
EPISTOLA VIII.
A
usonius
A
xio
P
aulo rhetori
S
alutem
.
Tandem eluctati retinacula blanda morarum,
Burdigalae molles liquimus illecebras,
Santonicamque urbem vicino accessimus agro.
Quod tibi si gratum est, optime Paule, proba.
Cornipedes rapiant imposta petorita mulae :
Vei cisio trijugi, si placet, insilias :
Vel celerem mannum, vel ruptum terga veredum
Conscendas, propere dummodo jam venias.
Instantis revocant quia nos solemnia Paschae :
Libera nec nobis est mora desidiae.
Perfer in excursu vel terjuga millia epodon,
Vel falsas lites, quas schola vestra serit.
Nobiscum invenies nullas. Quia liquimus istic
Nobiscum veteres cum sale reliquias.
EPISTOLA IX.
A
usonius
P
aulo
.
Ostrea nobilium coenis, sumptuque nepotum
Cognita, diversoque maris defensa profundo.
Aut refugis nudata vadis, aut scrupea subter
Antra, et muriceis scopulorum mersa lacunis,
Quae viridis muscus, quae dedecor alga recondit,
Quae testis concreta suis, ceu saxa cohaerent,
Quae mutata loco, pingui mox condita limo,
Nutrit secretus conclusae uliginis humor,
Enumerare jubes, vetus o mihi, Paule, sodalis.
Assuefacte meis joculari carmine nugis,
Aggrediar; quamvis curam non ista senilem
Sollicitent, frugique viro dignanda putentur.
Nam mihi non saliare epulum, non coena dapalis.
Qualem Penelopes nebulonum mensa procorum,
Alcinoique habuit nitidae cutis uncta juventus.
Enumerabo tamen, famam testesque secutus.
Pro studiis hominum semper diversa probantum.
Sed mihi prae cunctis ditissima, quae Medulorum
Educat Oceanus, quae Burdigalensia nomen
Usque ad Caesareas tulit admiratio mensas.
Non laudata minus nostri quam gloria vini.
Haec inter cunctas palmam meruere priorem
Omnibus ex longo cedentibus. Isla et opimi
Visceris, et nivei, dulcique tenerrima succo,
Miscent aequoreum tenui sale tincta saporem.
Proxima sint quaevis, sed longe proxima mullo.
Ex intervallo : quae Massiliensia portu.
Quae Narbo ad Veneris nutrit; cultuque carentia
Hellespontiaci quae protegit aequor Abydi :
Vel quae Balanis pendent fluitantia palis :
Santonico quae : tecta salo : quae nota Genonis :
Aut Eborum mixtus pelago quae protegit amnis,
Ut multo jaceant algarum obducta recessu;
Aspera quae testis, et dulcia farris opimae.
Sunt et Aremorici qui laudent ostrea ponti :
Et quae Pictonici legit accola littoris : et quae
Mira Caledonius nonnumquam detegit aestus.
Accedunt, quae (fama recens) Byzantia subter
Littora, et insana generata Propontidis acta,
Promoti celebrata ducis de nomine, laudant.
Haec tibi non vates, non historicus, neque toto
Orbe vagus conviva loquor, sed tradita multis :
Ut solitum, quotiens dextrae invitatio mensae
Sollicitat lenem comi sermone Lyaeum.
Haec non per vulgum mihi cognita, perque popinas.
Aut parasitorum collegia Plautinorum :
Sed, festos quia saepe dies partim ipse meorum
Excolui, inque vicem conviva vocatus adivi,
Natalis si forte fuit solemnis amico,
Conjugioque dapes, aut sacra repotia patrum,
Audivi : meminique bonos laudare frequentes.
EPISTOLA X.
A
usonius
P
aulo
.
Si quae fides falsis umquam est adhibenda poetis,
Nec plasma semper allinunt,
Paule, Camenarum celeberrime Castaliarum
Alumne quondam, nunc pater,
Aut avus, aut proavis antiquior, ut fuit olim
Tartessiorum regulus :
Intemerata tibi maneant promissa memento.
Phoebus jubet verum loqui.
Et si Pierias patitur lirare sorores,
Numquam ipse torquet
αύλακα
.
Te quoque ne pigeat consponsi foederis : et jam
Citus veni remo, aut rota.
Aequoris undosi quae multiplicata recursu,
Garumna pontum provocat.
Aut iteratarum quae glarea trita viarum,
Fert militarem ad Blaviam.
Nos etenim primis sanctum post Pascha diebus
Avemus agrum visere.
Nam populi coetus, et compita sordida rixis
Fastidientes, cernimus
Angustas fervere vias, et congrege vulgo
Nomen plateas perdere.
Turbida congestis referitur vocibus Echo,
Tene, feri, duc, da, cave :
Sus lutulenta fugit, rabidus canis impete saevo.
Et impares plaustro boves.
Nec prodest penetrale domus et operta subire :
Per tecta clamores meant.
Haec, et quae possunt placidos offendere mores.
Cogunt relinqui moenia :
Dulcia secreti repetantur ut otia ruris
Nugis amoena seriis.
Tempora disponas ubi tu tua : jusque tuum sit,
Ut nil agas, vel quod voles.
Ad quae si properas, tota cum merce tuarum
Veni Camenarum citus.
Dactylicos, elegos, choriambum carmen, epodos,
Socci et cothurni musicam,
Carpentis impone tuis : nam tota supellex
Vatum piorum chartea est.
Nobiscum invenies catenoplia, si libet uti,
Non Poena, sed Graeca fide.
Versus meos utili et conscio sibi pudore celatos car- mine tuo et sermone promissis dum putas elici, re- pressisti. Nam qui ipse facundus, et musicus editioni
alienae prolectat, audaciam consilio, quo suadet, ex- terret. Tegat, oportet auditor doctrinam suam, qui vo- let ad dicendum sollicitare trepidantem : nec emerita adversum tyrunculos arma concutiat veterana calliditas. Sensit hoc Venus de pulchritudinis palma diu ambiguo ampliata judicio. Pudenter enim ut apud patrem, ve- lata certaverat : neque deterrebat aemulas ornatus aequa- lis. At postquam in pastoris examen deducta est lis dearum, qualis emerserat mari, aut cum Marte conve- nerat, et consternavit arbitrum, et contendentium cer- tamen oppressit. Ergo nisi delirus tuus in re tenui non tenuiter laboratus opuscula mea, quae promi studueras, retardasset, jamdudum ego, ut palmes audacior, in hybernas adhuc curas improbum germen egissem, pe- riculum judicii gravis inconsulta festinatione subiturus
.
Denique dissonum, quem colonomon existimo proprie a philologis appellatum, accrevi, ut jubebas recenti versuum tuorum lectione non ausus ea quae tibi jam cursim fuerant recitata, transmisi. Etenim hoc popo- scisti, atque id ego malui, tu ut tua culpa ad eumdem lapidem bis offenderes, ego autem, quaecumque fortuna esset, semel erubescerem
.
EPISTOLA XI.
A
usonius
P
aulo
salutem
.
Vide, mi Paule, quam ineptum lacessieris, in verbis rudem, in eloquendo hiulcum, a propositis discre- pantem, in versibus concinnationis expertem, in cavil- lando natura invenustum nec arte conditum, diluti salis et fellis ignavi, nec de mimo planipedem, nec
de comoediis histrionem. Ac nisi haec a nobis missa ipse lecturus esses, etiam de pronuntiatione rideres. Nunc commodiore fato sunt, quod licet apud nos ge- nuina, apud te erunt adoptiva
.
Vinum cum bijugo parabo plaustro
Primo tempore Santonos vehendum,
Ovum tu quoque passeris marini,
Quod nunc promus ait procul relictum
In fundo patriae Bigerritanae.
EPISTOLA XII.
ΑΤΣOΝIOΣ ΠΑΤΑΩ
.
’Ελλα&χίς· μετεχων Μοόση?
, Latiaeque Camenae,
’Αζίω Ανσογιος
sermone alludo bilingui.
Musae, quid facimus?
τί κΕναίσιν επ' έλπίσιν κντως
Ludimus
άψραδνρσιν, βν ναατι γηράσχοντες
:
Σαντονιχοι?
camp
otTcv οτπϊ χρνος άσπετόν εστιν
,
Erramus gelido
τρομεροί
rigidique poetae.
Πιβρίδων τερενοπ\οχάμων θεράποντες
inertes.
Πάντα δ* εχει παγετός τε
pedum
mi χρνμος όδόντων
,
θαλπωρή
quia nulla
πέλει χιονώδεϊ χωρρ
.
Et duplicant frigus
ψνχρά
carmina
μητεόωντες
,
Άρχόμενος δ* άρα μήνη» έώια
.....
Primitias
Παύλω
nostro
πέμψω μελιηδεϊς
.
Μνημοσύνης χρηδεμνοχόμου πολύ
inclyta
τέχνα
'Ewia
verbosae,
κρίνοστέφανοί τε
puellae.
¥EvO’ άγε μοι τολυπβύβτ’ επη, χουρωδεα μόΧττην
.
♦povtibus ημετεραις πτερινον
praeferte libellum
Υματαρ.,l στίχον
. . . . .
Παύλω εψαρμόζητε μεμιγμένον... ωδήν
.
Ου γάρ μθε θεμί? Arrev
in hac regione
μένβντε
*Αξιον
ab nostris
έπεδευβα
esse
καμάναε?
.
Κείνο? έμοί πάντων μέτοχο?
, qui seria nostra,
Qui joca
παντοδαπη
novit tractare
παλαίστρν
.
Καί νυν
sepositus
μοναχώ ενί
rure
κρεβέννω
,
'Ασταφύλω ένί χώρω
, habet
θυμαλγεα λέσχην
,
νθυτε φίλοι? έτάροι?
, nec mensae accommodus ulli,
*Οττε άθελξινόοι?... μεν φάτο μου σαι?
.
Jam satis,
ω φίλε Παϋλε, πόνων άπεπειράθημεν
*Βν τε ίορω causat? τε καί
ingrat
Γσι καθεδραε?
,
‘Ρητορικοί? Ιαδοισι καί επλετο ούδέν ονειαρ
.
Άλλ’ ηδη κείνο? μέν άπα?
juven
άλιo? ίδρώ?
*Εκχεχυταε μελέων τρομερά λάβε βλέμμα
senestus,
Καί
minus in sumptum
δαπανά?
levis arca ministrat.
Ου γάρ έχει άπάλαμνο? άνάρ
·· ·
KXscvixo? ούΟ' δ γέρων
.....
Aequanimus si quae fueris,
ές πάντα μάλ' εύδβιν
Malueris,
λάθ» δε πόνου έσετ', ηδέ πεν«κ
.
κείνο δε παγχαλλιστον
, ut omnibus undique mensis
2ύν φιάλη η συν δέπαΐ συνοπάονι μουσέων
θυμόΟ άχηχεμένου
solatia blanda requiras.
Hic erit et fructus
Δημητερος· άγλαβχάμπου
.
*Ενθα σοι είδαρ εοι, πολυχανδεα
pocula
θεντι
Κιρναν, αιχε Οέλοΐί, νέκταρ
vin
oio
bon
oxo
.
Ambo igitur nostrae
παραλέξομεν
otia vitae,
Dum res, et aetas, et sororum
Νάματα πορφύρεα πλέκονται
.
EPISTOLA XIII.
ΑϊΣΟΝΙΟΣ ΠΑΪΛΟ
.
‘Ρωμαίων υπκτος αρετοΐΧόγω «οβ Trotrjrij
Αύσόνιο? Παύλω σττίΰδί φίλους &ncν
.
EPISTOLA XIV.
A
usonius
P
aulo
.
Aequoream liqui te propter, amice, Garumnam.
Te propter campos incolo Santonicos.
Congressus igitur nostros pete. Si tibi cura,
Quae mihi, conspectu jam potiere meo.
Sed tantum appropera, quantum pote corpore, et
[ aevo :
Ut salvum videam, sat cito te video.
Si post infaustas vigor integratus habenas,
Et rediit membris jam sua mobilitas :
Si riguam laetis recolis Pimpleida Musis,
Jam vates, et non flagrifer Automedon :
Pelle soporiferi senium, nubemque veterni :
Atque alacri mediam carpe vigore viam.
Sed cisium, aul pigrum cautus conscende veredum.
Non tibi sit rhedae, non amor aeris equi.
Canteri moneo male nota petorita vites.
Nec celeres mulas ipse Metiscus agas.
Sic tibi sint Musae faciles, meditatio prompte.
Et memor : et liquidi mel fluat eloquli.
Sic, qui venalis tam longa aetate Crebennus
Non habet emptorem, sit tibi pro pretio.
Attamen ut citius venias, leviusque vehare,
Historiam, mimos, carmina, linque domi :
Grande onus in Musis; tot saecula condite chartis,
Quae sua vix tolerant tempora, nostra gravant.
Nobiscum invenies
mtw *ολυμορψί* «τληθνν
,
Γραμματικών τι πλοχά? χαε λσ/οδαιδβλίην,
Δάκτυλο» άρώον, md άοιδοπολον χορεαμβον
,
Σύν θαλίη? τε χόρφ σύρματα Τερψιχόρης
,
E*>*οδ«χάν τβ κίναιδον, ιωνικόν αμφοτέρωθεν
,
‘Ρυθμών Πινδαριχών «ννομον ιύιπί«ν
Εελεπό&ον σχάζοντοε, και ου σχάζοντα τρίμετροι
,
Όκτώ βουκυδίδου, εννεα ‘Ηροδότου
.
*Ρητορικών θαυμαστά σοφών εριχύδεα φυλά
Πάντα μάλ’, αεχε θέλει?, χαι πλέον, αιχε θέλοε?
.
Hoc tibi de nostris
«σπαστικόν
offero libris.
Vale. Valere si voles me, jam veni.
EPISTOLA XV.
A
usonius
T
etradio
salutem
.
O qui venustos uberi facundia
Sales opimas. Tetradi :
Cavesque, ne sit tristis et dulci carens
Amara concinnatio :
Qui felle carmen atque melle temperans,
Torpere Musas non sinis,
Pariterque fucas, quaeque gustu ignava sunt,
Et quae sapore tristia :
Rudes Camenas qui Suessae praevenis :
Aevoque cedis, non stylo.
Cur me propinquum Santonorum moenibus
Declinas, ut Lucas boves
Olim resumpto praeferoces praelio
Fugit juventus Romula?
Non ut tigris te, non leonis impeto,
Amore sed charo expeto.
Videre alumni gestio vultus mei,
Et indole optata frui.
Invitus olim devoravi absentiae
Necessitatem pristinae,
Quondam docendi munere adstrictum gravi
Iculisma cum te absconderet.
Et invidebam devio, ac sola loco
Opes camenarum tegi.
At nunc frequentes, atque claros, nec procul,
Cum floreas inter viros :
Tibique nostras ventus auras deferat,
Auresque sermo verberet :
Cur me supino pectoris fastu tumens
Spernis poetam consulem?
Tuique amantem, teque mirantem, ac tua
Desiderantem carmina,
Oblitus alto negligis fastidio?
Plectendus exemplo tuo :
Ni stabilis aevo pectoris nostri fides
Quamquam recusantes amet.
Vale : valere si voles me : pervola
Cum scrinio et musis tuis.
EPISTOLA XVI.
A
usonius
P
robo
praefecto praetorio salutem
.
Oblata per antiquarios mora, scio promissi mei gra- tiam exspectatione consumptam, Probe vir optime. In secundis tamen habeo non fefellisse. Apologos Titiani
,
et Nepotis chronica quasi alios apologos (nam et ipsa instar sunt fabularum) ad nobilitatem tuam misi, gaudens atque etiam glorians fore aliquid, quod ad in- stitutionem tuorum sedulitatis meae studio conferatur. Libello tamen apologorum antetuli paucos epodos, stu- dio in te observantiae meae impudentissimos : paucos quidem, ut ego loquax judico : verum tu cum legeris, etiam nimium multos putabis. Adjuro benevolentiam tuam verecundiae meae testem, eos mihi subita persua- sione fluxisse. (Nam quis hos diu cogitaret?) quod sane ipsi per se probabunt. Fors fual, ut si mihi vita suppetet, aliquid rerum tuarum quamvis incultus ex- spoliant : quod tu etsi lectum non probes, scriptum boni consules. Cumque ego imitatus sim vesaniam Chaerili, tu ignoscas magnanimitate Alexandri, Hi igi-
tur, ut Planius ait, interim erunt antilogium fabula- rum, garruli et deceptores, qui compositi ad honorifi- centiae obsequium, ad aurium convicium concurrerunt. Valet et me dilige
.
Ad librum : ut eat ad Probum
.
Perge, o libelle, Sirmium,
Et dic hero meo, ac tuo,
Ave atque salve plurimum.
Quis iste sit nobis herus,
Nescis, libelle? an, cum scias,
Libenter audis, quod juvat?
Possem absolute dicere :
Sed dulcius circumloquar,
Diuque fando, perfruar.
Hunc dico, qui lingua potens.
Minorem Atridam praeterit,
Orando pauca et musica.
Qui grandines Ulixei,
Mellifluentem Nestora,
Concinnatorem et Tullium,
Qui solus, exceptis tribus
Heris, herorum primus est,
Praetorioque maximus.
Dico hunc senati praesulem,
Praefectum eamdem, et consulem
(Nam consul aeternum cluet),
Collegam Augusti consulis,
Columen curulis Romulae,
Primum in secundis fascibus.
Nam primus e cunctis erit
Consul, secundos principi.
Generi hic superstes aureo,
Satorque prolis aureae,
Convincit Ascraeum senem.
Qui saeculum omne ferreum :
Qui vincit aevi injuriam;
Stirpis novator Anniae :
Paribusque comit infulis
Aniciorum stemmata.
Probam loquor. Scis optime,
Quem nemo fando dixerit,
Qui non prius laudaverit.
Perge, o libelle, et utere
Feflcitale intermina.
Quin et require, si sinet
Tenore fari obnoxio :
Age vera proles Romuli,
Effare causam nominis.
Utrumne mores hoc tui
Nomen dedere, an nomen hoc
Secuta morum regula?
An ille venturi sciens
Mundi supremus arbiter,
Qualem creavit moribus,
Jussit vocari nomine?
Nomen datum praeconiis,
Vitaeque testimonio.
Libelle felix : quem sinu
Vir tantus evolvet suo,
Nec occupari tempora
Grato queretur otio.
Quem mille cum vocis modis.
Leni aut susurro impertiet :
Cuique vigiles luminum
Vacare dignabunt corae.
Quem mente, et aure consciis,
Quibusdam omissis, pelleget.
Quaecumque fortuna est tibi,
Perge, o libelle, et utere
Felicitate intermina.
Dic me valere, et vivere.
Dic vivere ex volo pio,
Sanctis precantem vocibus,
Ut quem Curulis proxima
Collegio nati dedit :
Hunc rursus Augustus prior
Suis perennet fascibus.
Subnecte et illud leniter :
Apologos, en, misit tibi
Ab usque Rheni limite
Ausonius, nomen Italum,
Praeceptor Augusti tui,
Aesopiam trimetriam :
Quam venit exili stylo.
Pedestre concinnans opus,
Fandi Titianus artifex.
Ut hic avi ac patris decus
Mixto refulgens sanguine,
Probianoque, ac Anicio;
(Ut quondam in Albae moenibus
Supremus Aenea satus,
Silvios I(??)lis miscuit :)
Sic iste, qui natus tuus,
Flos flosculorum Romuli
Nutricis inter lemmata,
Lallique somniferos modos,
Suescat peritis fabulis
Simul jocari, et discere.
Et adde votum, quod pio
Concepimus rei Deo :
Ut genitor Augustus dedit
Collegio nati Probum :
Sic Gratianus hunc novum
Stirpi futurae copulet.
Rata sunt futura, quae loquor.
Sic merita, sic fatum jubet.
Sed jam ut loquatur Julius,
Fandi modum invita accipe
Volucripes dimetria.
Aveque dicto, dic, Vale.
EPISTOLA XVII.
Ad
U
rsulum
,
grammaticum Trevirorum
:
cui strenas kalendis Januariis ab imperatore non datas reddi fecit
.
Primus jucundi fuit hic tibi fructus honoris,
Augustae faustum munus habere manus.
Proximus ex longo gradus est, Quaestoris amici
Curam pro strenis excubuisse tuis.
Ergo, interceptos regale nomisma Philippos
Accipe tot numero, quot duo Geryones.
Quot terni bijuges : demptoque triente Camenae :
Quotque doces horis, quotque domi resides.
Ostia quot pro parte aperit stridentia Circus :
Excepto, medium quod patet ad stadium.
Quo(??) pedibus gradiuntur apes, et versus Homeri :
Quotque horis pelagus profluit, aut refluit.
Protulit in scenam quot dramata fabellarum
Arcadiae medio qui jacet in gremio.
Vel quot juncturas geometrica forma favorum
Conserit extremis omnibus, et mediis.
Quot telios primus numeris, solusque probatur;
Quot par, atque impar partibus aequiparat.
Bis ternos, et ter binos qui conserit unus :
Qui solus totidem congeminatus habet.
Quot faciunt juncti subterque supraque locati.
Qui numerant Hyadas, Pleiadasque simul.
························
Ursule, collega nobilis Harmonio.
Harmonio, quem Claranus, quem Scaurus, et Asper,
Quem sibi conferret Varro, priorque Crates,
Quique sacri lacerum collegit corpus Homeri,
Quique notas spuriis versibus apposuit :
Cecropiae commune decus, latiaeque camenae,
Solus qui Chium miscet, et Ammineum,
EPISTOLA XVIII.
A
usonios
P
ontio
P
aulino
.
Condiderat jam solis equos Tartessia Calpe :
Stridebatque freto Titan insignis Ibero :
Jam succedentes quatiebat Luna juvencas;
Vinceret ut tenebras radiis, velut aemula fratris.
Jam volucres, hominumque genus superabile curis,
Mulcebant placidi tranquilla oblivia somni.
Transierant idus, medius suprema december
Tempora venturo properabat jungere Jano.
Et nonas decimas ab se nox longa kalendas
Jugiter acciri celebranda ad festa jubebat.
Nescis, puto, quid velim tot versibus dicere; medius fidius neque ipse bene intelligo : tamen suspicor. Jam prima
i
ox erat ante diem nonum decimum kalendarum
Januariarum, cum redditae sunt mihi litterae tuae oppido quam litteratae. His longe jucundissimum poema sub- dideras, quod de tribus Suetonii libris, quos ille de regibus dedit, in epitomen coegisti, tanta elegantia, solus ut mihi videare assecutus, quod contra rerum na- turam est, brevitas ut obscura non esset. In his versibus ego ista cognovi
.
Europamque Asiamque duo vel maxima terrae
Membra : quibus Libyam dubie Sallustius addit
Europae adjunctam, possit cum tertia dici :
Regnatas multis, quos fama obliterat : et quos
Barbara Romanae non tradunt nomina linguae,
Illibanum, Numidamque Avelim, Parthumque Vono-
Et Caranum, Pellaea dedit qui nomina regum. [nem.
Quique magos docuit mysteria vana Necepsus :
Et qui regnavit sine nomine mox Sesoostris.
Haec tu quam perite, et concinne, quam modulate, et dulciter, ita juxta naturam Romanorum accentuum enuntiasti, ut tamen veris, ac primigeniis vocibus sua fastigia non perirent. Jam quid de eloquentia dicam? liquide adjurare possum, nullum tibi ad poeticam fa- cundiam Romanae juventutis aequari. Certe ita mihi videris. Si erro, pater sum, fer me : et noli exigere judicium, obstante pietate. Verum cum pie diligam, sincere ac severe judico. Affice me, oro, tali munere frequenter : quo et oblector, et honoror. Accessit tibi ad partem poeticam mellea modulatio. Quid enim aliud agunt
,
Audax Icario qui fecit nomina ponto,
Et qui Chalcidicas moderate enavit ad arces,
nisi ut et vegetam, et sublimem alacritatem tuam, te- meritatem voces
:
me vero, et consultum, et quem filius debeat imitari, salutari prudentia praeditum dicas? Quod equidem contra est. Nam tu summa sic appetis, ut non decidas : senectus mea satis habet, si consistat. Haec ad te breviter, et illico, vesperis illius secuto mane dic- tavi. Ita enim tabellarius tuus, ut epistolam referret, instabat. Nam si mihi otium fuerit, oblectabile nego- tium erit ad te prolixius delirare, te ut eliciam, mihi ut satisfaciam. Vale
.
EPISTOLA XIX.
P
aulino
A
usonius
. Metrum sic suasit, ut esses
Tu prior, et nomen praegrederere meum.
Quamquam et fastorum titulo prior, et tua Romae
Praecessit nostrum sella curulis ebur.
Et quae jamdudum tibi palma poetica pollet.
Lemnisco ornata est, quo mea palma caret.
Longaevae tantum superamus bonore senectae.
Quid refert? cornix non ideo ante cycnum.
Nec quia mille annos vivit Gangeticus ales,
Vincit centum oculos, regie pave, tuos.
Cedimus ingenio, quantum praecedimus aevo.
Assurgit Musae nostra Camena tuae.
Vive, vale : et totidem venturos congere Janos,
Quot tuus, aut noster conseruere patres.
EPISTOLA XX.
A
usonius
P
aulino suo
salutem
.
Quanto me affecit beneficio, non delata quidem, sed suscepta querimonia mea, Pauline fili! veritus displi- cuisse oleum, quod miseras, munus iterasti : addito etiam Barcinonensis muriae condimento cumulatius praestitisti. Scis autem me id nomen MURIAE, quod in usu vulgi est, nec solere, nec posse dicere : cum scientissimi veterum, et Graeca vocabula fastidientes, Latinum in GARI appellatione non habeant. Sed ego quocumque nomine loquar, liquor iste SOCIORUM vocatur. Vale
.
Jam patinas implebo meas, ut parcior ille
Majorum mensis applaria succus inundet.
Quid autem tam amabile, tamque hospitale, quam quod tu, ut me participes, delicias tuas in ipsa primi- tiarum novitate defraudas? o melle dulcior, o gratiae venustate festivior, o ab omnibus patrio stringende com- plexu! Sed haec, atque alia hujusmodi documenta libe- ralis animi, alicui fortasse, et aliquando, quamvis ra- rius : illud de epistolarum tuarum eruditione, de poe- matis jucunditate, de inventione, et concinnatione, juro omnia, nulli umquam imitabile futurum, etsi fateatur imitandum. De quo opusculo, ut jubes, faciam. Exqui- sitius universa limabo : et quamvis per te manus sum- ma contigerit, coelum superfluae expolitionis adhibebo : magis ut tibi parcam, quam ut perfectis aliquid adji- ciam. Interea tamen, ne sine corollario poetico label-
Im ius tuus rediret, paucis iambicis praeludendum putavi : dum illud, quod a me heroico metro desideras, inchoa- tur. Isti tamen, ita te et Hesperium salvos habeam, quod spatio lucubratiunculae unius effusi quamquam hoc ipsi de se probabunt, tamen nihil diligentiae ulte- rioris habuerunt. Vale
.
Iambe Parthis, et Cydonum spiculis,
Iambe pinnis alitum velocior,
Padi ruentis impetu torrentior,
Magna sonorae grandinis vi densior,
Flammis corusci fulminis vibratior,
Jam nunc per auras Persei talaribus.
Petasoque ditis Arcados vectus, vola.
Si vera fama est Hippocrene, quam pedis
Pulsu citatam cornipes fudit fremens :
Tu fonte in ipso procreatus Pegasi,
Primus novorum metra junxisti pedum :
Illicque musis concinentibus novem,
Caedem in draconis concitasti Delium.
Fer hanc salutem praepes et volucripes
Paulini ad usque moenia, Hebromagum loquor.
Et protinus, jam si resumptis viribus
Alacri refecti corporis motu viget,
Salvere jussum mox reposce mutuum.
Nihil moreris : jamque dum loquor, redi,
Imitatus illum stirpis auctorem tuae.
Triplici furentem qui Chimaeram incendio
Supervolavit, tutus igne proximo.
Dic et Valere : dic, Avere te jubet
Amicus, et vicinus, et fautor tuus,
Honoris auctor, altor ingeni tui.
Dic et magister, dic parens, dic omnia
Blanda atque sancta charitatis nomina.
Aveque dicto, dic Vale, et actutum redi.
Quod si rogabit, quid super scriptis novis
Maturus aevi, nec rudis dijudicem :
Nescire dices, sed paratum jam fore
Heroicorum versuum plenum essedum.
Cui subjugabo de molarum ambagibus,
Qui machinali saxa volvunt pondere.
Tripedes caballos terga ruptos verbere.
His ut vehamur tres sodales nuntii.
Fors et rogabit, quos sodales dixeris
Simul venire : dic, Trinodem dactylum
Vidi paratum crucianti canterio :
Spondeus illi lentipes ibat comes,
Paribus moratur qui locis cursum meum :
Mihique similis, semper adversus tamen,
Nec par, nec impar, qui Trochaeus dicitur.
Haec fare cursim, nec moratus pervola.
Aliquid reportans interim munusculi
De largitate musici promptarii.
EPISTOLA XXI.
A
usonius
P
aulino suo
salutem
.
Multas et frequentes mihi gratiae tuae causas et oc- casio subinde nata concinnat, et naturae tuae facilitas benigna conciliat, Pauline fili. Nam, quia nihil, pos-
cente me, abnuis, magis acuis procacium, quam retun- dis : ut nunc quoque in causa Philonis procuratoris quondam mei experiere, qui apud Hebromanum con- ditis mercibus, quas per agros diversos coemit, con- cesso ab hominibus tuis usus hospitio immature peri- clitatur expelli. Quod nisi indulseris, rogante me, ut et mora habitandi ad commodum suum utatur : et nauso, aliaque quavis navi usque ad oppidum praebita, frugis aliquantulum nostrae advehi possit, Lucaniacus ut inopia liberetur mature : tota illa familia hominis litterati non ad Tullii frumentariam, sed ad Curculio- nem Plauti pertinebit. Hoc quo facilius impetrarem, aut quo majorem verereris molestiam, si negares, con- cinnatam iambis, signatamque ad te epistolam misi : ne subornatum diceres tabellarium, si ad te sine signi
fide veniret. Signavi autem, non ut Plautus ait, per ceram, et linum, litterasque interpretes, sed per poeti- cum characterem magis notavimus, tamquam signum impressum judicares
.
Philon, meis qui villicatus praediis,
Ut ipse vult, epitropos;
(Nam gloriosum Graeculus nomen putat,
Quod sermo fucat Doricus)
Suis querelis asserit nostras preces :
Quas ipse lentus prosequor.
Videbis ipsum, qualis adstet cominus,
Imago fortunae suae.
Canus, comosus, hispidus, trux, attubus,
Terentianus Phormio.
Horrens capillis ut marinus asperis
Echinus, aut versus mei.
Hic saepe falsus messibus vegrandibus,
Nomen perosus villici,
Semente sera, sive multum praecoqua,
Et siderali inscitia,
Coelum lacessens, seque culpae subtrahens,
Reos peregit coelites.
Non cultor instans, non arator gnaruris.
Promusque, quam condus magis,
Terram infidelem, nec feracem criminans,
Negotiari moluit.
Mercatur quoquo (??)oro venalium.
Mutuatur ad Graecam fidem.
Sapiensque supra Graeciae septem viros,
Octavus accessit sophos.
Et nunc paravit triticum caseo sale,
Novusque pollet-emporus.
Adit inquilinos, rura, vicos, oppida.
Soli et sali commercio.
Acatis, phaselis, lintribus, stlatis, rate,
Tarnim et Garumnam permeat.
Ac lucra damnis, damna mutans fraudibus,
Se ditat, et me pauperat.
Is nunc ad usque vectus Hebromagum tuam,
Sedem locavit mercibus.
. . . . . . . . . .
Ut inde nauso devehat
. . . . . . . . . .
Nostros in usus, ut refert,
Hunc ego paucis, ne graveris hospitem.
. . . . . . . . . .
Adjutus ut mox navis auxilio tuae,
Ad usque portus oppidi,
Jam jam Perusina, et Saguntina fame,
Lucaniacum liberet.
Hoc si impetratum munus abs te accepero,
Prior colere, quam Ceres.
Triptolemon olim, sive Epimenidem vocant,
Aut Bulianum Buzygen,
Tuo locabo postferendos nomini.
Nam munus hoc fiet tuum.
EPISTOLA ΧΧII.
A
usonius
P
aulino
salutem
.
Proxima quae nostrae fuerat querimonia chartae,
Credideram, quod te, Pauline, inflectere posset,
Eliceretque tuam blanda objurgatio vocem.
Sed tu juratis velut alta silentia sacris
Devotus teneas, perstas in lege tacendi.
Non licet : anne pudet, si quis tibi jure paterno
Vivat amicus adhuc, maneasque obnoxius haeres?
Ignavos agitet talis timor; at tibi nulius
Sit metus : et morem missae acceptaeque salutis
Audacter retine; vel si tibi proditor instat,
Aut quaesitoris gravior censura timetur,
Occurre ingenio, quo saepe occulto teguntur.
Threicii quondam quam saeva licentia regis
Fecerat elinguem, per licia texta quere(??)
Edidit, et tacitis mandavit crimina telis.
Et pudibunda suos male commisit amores
Virgo, nec erubuit tacituro conscia pomo.
Depressis scrobibus vitium regale minister
Credidit, idque diu texit fidissima tellus :
Inspirata dehinc vento cantavit arundo.
Lacte incide notas : arescens charta tenebit
Semper inaspicuas : prodentur scripta favillis.
Vel Lacedaemoniam scytalen imitare, libelli
Segmina Pergamei tereti circumdata ligno
Perpetuo inscribens versu; qui deinde solutus
Non respondentes sparso dabit ordine formas,
Donec consimilis ligni replicetur in orbem.
Innumeras possum celandi ostendere formas,
Et clandestinas veterum reserare loquelas,
Si prodi, Pauline, times, nostrae que vereris
Crimen amicitiae. Tanaquil tua nesciat istud.
Tu contemne alios; nec dedignare parentem
Affari verbis. Ego sum tuus altor, et ille
Praeceptor primus, primus largitor honorum.
Primus in Aonidum qui te collegia duxi.
EPISTOLA XXIII.
A
usonios
P
aulino
salutem.
Discutimus, Pauline, jugum, quod certa fovebat
Temperies : leve quod positu, ei tolerabile junctis,
Tractabat paribus concordia mitis habenis,
Quod per tam longam seriem volventibus annis
Fabula non umquam, nunquam querimonia movit,
Nulla querela loco pepulit, non ira, nec error,
Nec quae compositis malesuadae credula causis,
Concinnat verisimilis suspicio culpas.
Tam placidum, tam mite jugum : quod uterque pa-
[rentes
Ad senium nostri traxere ab origine vitae :
Impositumque piis haeredibus, usque manere
Optarunt, dum longa dies dissolveret aevum.
El mansit, dum laeta fides, nec cura laborat
Officii servare vices : sed sponte feruntur
Incustoditum sibi continuantia cursum.
Hoc tam mile jugum docili cervice subirent
Martis equi, stabuloque feri Diomedis abacti :
Et qui mutatis ignoti solis habenis
Fulmineum Phaethonta Pado mersere jugales.
Discutimus, Pauline, tamen : nec culpa duorum
Ista, sed unius tantum tua : namque ego semper
Contenta cervice feram; consorte laborum
Destituor; nec tam promptum gestata duobus
Unum deficiente pari perferre sodalem.
Non animus, viresque labant : sed iniqua ferendo
Conditio est oneri, cum pondus utrumque relicto
Ingruit; acceduntque alienae pondera librae.
Sic pars aegra hominis trahit ad contagia sanum
Corpus : et exigui quamvis discrimine membri,
Tota per innumeros artus compago vacillat.
Obruar usque tamen, veteris ne desit amici
Me durante fides : memorique ut fixa sub aevo
Restituant profugum solatia casta sodalem.
Impie, Pirithoo disjungere Thesea possis,
Euryalumque suo sociem secernere Niso.
Te suadente fugam, Pylades liquisset Orestem;
Nec custodisset Siculus vadimonia Damon.
Quantum oblectamen populi, quae vota bonorum
Sperato fraudata bono? Gratantia cuncti
Verba loquebantur; jam nomina nostra parabant
Inserere antiquis aevi melioris amicis;
Cedebat Pylades : Phrygii quoque gloria Nisi
Jam minor, et promissa obiens vadimonia Damon.
Nos documenta magis felicia : qualia magnus
Scipio, longaevique dedit sapientia Laeli;
Nos studiis animisque iisdem, miracula cunctis :
Hoc majora, pares fuimus quod dispare in aevo.
Ocyus illa jugi fatalis solvere lora
Pellaeum potuisse ducem reor, abdita opertis
Principiis, et utroque caput celantia nodo.
Grande aliquod verbum nimirum diximus, ut se
Inferret nimiis vindex Rhamnusia votis;
Arsacidae ut quondam regis non laeta triumphis
Grandia verba premens ultrix dea Medica belli
Sistere Cecropidum in terris monumenta paranti
Obstitit : et Graio jam jam figenda tropaeo,
Ultro etiam victis Nemesis stetit Attica Persis.
Quae tibi Romulidas proceres vexare libido est?
In Medos, Arabasque tuos per nubila, et atrum
Perge chaos. Romana procul tibi nomina sunto.
Illic quaere alios oppugnatura sodales :
Livor ubi iste tuus, ferrugineumque venenum
Opportuna tuis inimicat pectora fucis.
Paulinum, Ausoniumque, viros, quos sacra Quirini
Purpura, et auratus trabeae velavit amictus,
Non decet insidiis peregrinae cedere divae.
Quid queror, Eoique insector crimina monstri?
Occidui me ripa Tagi, me Punica laedit
Barcino, me bimaris juga ninguida Pyrenaei.
Moenibus e patriis forsan quoque vestis et oris,
Quemque suo longe dirimat provincia fractu
Trans montes, solemque alium; trans flumina et urbes,
Et quod terrarum coelique extenditur inter
Emeritensis Anae, lataeque fluenta Garumnae.
Quod si intervallis spatium tolerabile limes
Poneret exiguus (quamvis longa omnia credant,
Qui simul esse volunt), faceret tamen ipsa propinquos
Cura locos, mediis jungens distantia verbis.
Santonus ut sibi Burdigalam, mox jungit Aginnum
Ilia sibi et populos Aquitanica rura colentes :
Utque duplex Arelas, Alpinae tecta Viennae,
Narbonemque pari spatio sibi conserit : et mox
Quincuplicem socias tibi, Martie Narbo, Tolosam.
Hoc mihi si spatium vicinis moenibus esset,
Tunc ego te ut nostris aptum complecterer ulnis :
Afflaretque tuas aures nostrae aura loquelae.
Nonc tibi trans Alpes, et marmoream Pyrenen
Caesareae Angustae domus est. Tyrrhenica propter
Tarraco, et ostrifero superaddita Barcino ponto.
Me juga Burdigalae, trino me flumina coetu
Secernunt turbis popularibus : otiaque inter
Vitiferi exercent celles, laetumque colonis
Uber agri, tum prata virentia, tum nemus umbris
Mobilibus, celebrique frequens ecclesia vico (??)
Totque mea in Novero sibi proxima praedia pago,
Dispositis totum vicibus variata per annum :
Egelidae ut tepeant hiemes, rabidosque per aestus
Aspirent tenues frigus subtile aquilones :
Te sine sed nullus grata vice provenit annus;
Ver pluvium sine flore fugit; canis aestifer ardet;
Nulla autumnales variat Pomona sapores;
Effusaque hiemem contristat Aquarius unde.
Agnoscisne tuam, Ponti dulcissime, culpam?
Nam mihi certa fides, nec commutabilis umquam
Paulini illius veteris reverentia durat :
Quaeque meo, atque tuo fuerat concordia patri.
Si tendi facilis cuiquam fuit arcus Ulixei,
Aut praeter dominum vibrabilis or(??)us Achillei,
Nos quoque tam longo Rhamnusia foedere solvet.
Sed eur tam moesto sero tristia carmina versu?
Et non in meliora animus se vota propinquat?
Sit procul iste metus : certa est fiducia nobis,
Si genitor natusque Dei pia verba volentum
Accipiat, nostro reddi te posse precatu :
Ne sparsam raptamque domum, lacerataque centum
Per dominos, veteris Paulini regna fleamus.
Teque vagum toto quam longa Hispania tractu,
Immemorem veterum, peregrinis fidere amicis.
Accurre, o nostrum decus, o mea maxima cura,
Votis, ominibusque bonis, precibusque vocatus,
Appropera : dum tu juvenis, dum nostra senectus
Servat inexhaustum tibi gratificata vigorem.
Et quando iste meas impellet nuntius aures?
Ecce tuus Paulinus adest; jam ninguida linquit
Oppida Iberorum, Tarbellica jam tenet arva;
Hebromagi jam lecta subit; jam praedia fratris
Vicina ingreditur; jam labitur amne secundo;
Jamque in conspectu est; jam prora obvertitur amni;
Ingressusque sui celebrata per ostia portus
Totum occursantis populi praevertitur agmen :
Et sua praeteriens, jam jam tua limina pulsat.
Credimus, an qui amant, ipsi sibi somnia fingunt?
EPISTOLA XXIV.
A
usonius
P
aulino suo
salutem
.
Quarta tibi haec notos detexit epistola questus,
Pauline, et blando residem sermone lacessit.
Officium sed nulla pium mihi pagina reddit,
Fausta salutigeris ascribens orsa libellis.
Unde istam meruit non felix charta repulsam,
Spernit tam longo cessatio quam tua fastu?
Hostis ab hoste tamen per barbara verba satutem
Accipit; et Salve mediis intervenit armis.
Respondent et saxa homini. Percussus ab antris
Sermo redit, redit et nemorum vocalis imago :
Littorei clamant scopuli, dant murmura rivi,
Hyb(??)eis opibus sepes depasta susurrat.
Est et arundineis modulatio musica ripis :
Cumque suis loquitur tremulum coma pinea ventis.
Incubuit foliis quoties levis Eurus acutis,
Dindyma Gargarico respondent cantica luco.
Nil mutum natura dedit : non aeris ales,
Quadrupedesve silent, habet et sua sibila serpens,
Et pecus aequoreum tenui vice vocis anhelat.
Cymbala dant flictu sonitum, dant pulpita saltu
Icta pedum : tentis reboant cava tympana tergis :
Isiacos agitant Mareotica sistra tumultus;
Nec Dodonaei cessat tinnitus aheni,
In numerum quotiens radiis ferientibus ictae
Respondent dociles modulato verbere pelves.
Tu velut Oebaliis habites taciturnus Amyclis,
Aut tua Sigalion Aegyptius oscula signet,
Obnixum, Pauline, taces. Agnosco pudorem :
Quod vitium fovet ipsa suum cessatio jugis.
Dumque pudet tacuisse diu, placet officiorum
Non servare vices : et amant longa otia culpam.
Quis prohibet Salve atque Vale brevitate parata
Scribere? felicesque notas mandare libellis?
Non ego longinquos ut texat pagina versus
Postulo : multiplicique oneres sermone tabellas.
Una fuit tantum, qua respondere Lacones,
Littera : et irato regi placuere negantes.
Est etenim comis brevitas. Sic fama renatum
Pythagoram docuisse refert, cum multa loquaces
Ambiguis sererent verbis, contra omnia solum
Est, respondebat, vel non. O certa loquendi
Regula! nam brevius nihil est, nec plenius istis :
Quae firmata probant, aut infirmata relidunt.
Nemo silens placuit : multi brevitate loquendi.
Verum ego quo stulte dudum spatiosa locutus
Provehor? ut diversa sibi vicinaque culpa est.
Multa loquens, et cuncta silens! non ambo placemus :
Nec possum reticere, jugum quod libera numquam
Fert pietas, nec amat blandis postponere verum.
Vertisti, Pauline, tuos dulcissime mores?
Vasconis hoc saltus, et ninguida Pyrenaei
Hospitia, et nostri facit hoc oblivio coeli?
Imprecer ex merito quid non tibi, Hiberia tellus?
Te populent Poeni : te perfidus Annibal urat :
Te belli sedem repetat Sertorius exsul.
Ergo meum, patriaeque decus, columenque senati,
Bilbilis, aut haerens scopulis, Calagorris habebit?
Aut quae dejectis juga par scruposa ruinis
Arida torrentem Sicorim despectat Hilerda?
Hic trabeam, Pauline, tuam, Latiamque curulem
Constituis, patriosque isthic sepelibis honores?
Quis tamen ista tibi tam longa silentia suasit?
Impius ut nullos hic vocem vertat in usus :
Gaudia non illum vegetent : non dulcia vatum
Carmina, non blandae modulatio flexa querelae,
Non fera, non illum pecudes, non mulceat ales,
Non quae pastorum nemoralibus abdita lucis
Solatur nostras Echo resecuta loquelas.
Tristis, egens, deserta colat : tacitusque pererret
Alpini convexa jugi : ceu dicitur olim
Mentis inops, coetus hominum, et vestigia vitans,
Avia perlustrasse vagus loca Bellerophontes.
Haec precor : hanc vocem, Boeotia numina, Musae,
Accipite, et Latiis vatem revocate Camenis.
EPISTOLA XXV.
A
usonius
S
ymmacho
.
Modo intelligo, quam mellea res sit oratio, quam de-
lenifica, et quam suada facundia. Persuasisti mihi quod epistolae : meae apud Capuam tibi redditae concin- natio inhumana non esset. Sed hoc non diutius, quam dum epistolam tuam legi, quae me blanditiis inhiantem tuis, velut succo nectaris delibuta, ducit. Ubi vero chartulam pono, et meipsum interrogo, tum absyn- thium meum resipit, et circumlita melle tuo pocula de- prehendo. Si vero, id quod saepe facio, ad epistolam tuam redii, rursus illicior, et rursum ille suavissimus, ille floridus tui sermonis affatus, deposita lectione, va- nescit, et testimonii pondus prohibet inesse dulcedini. Hoc me velut aerius bracteae fucus, aut picta nebula, non longius, quam dum videtur, oblectat : Chamaeleon- tis bestiolae vice, quae : de subjectis sumit colorem. Aliud sentio ex epistola tua, aliud ex conscientia mea : et tu
me audes facundissimorum hominum taude dignari? tu, inquam mihi ista, qui te ultra emendationem om- nium protulisti? aut quisquam ita nitet, ut comparatus tibi non sordeat? Quis ita ad Aesopi venustatem, quis ad sophisticas Isocratis conclusiones, quis ad enthyme- mata Demosthenis, aut opulentiam Tullianam, aut pro- prietatem nostri Maronis accedat? quis ita affectet singula, ut tu imples omnia? Quid enim aliud es, quam ex omni bonarum artium ingenio collecta perfectio? Haec, domine mi fili Symmache, non vereor, ne in te blandius dicta videantur esse quam verius. Et expertus es fidem meam mentis atque dictorum, dum in comita- tu degimus ambo aevo dispari : ubi tu veteris militiae : praemia tyro meruisti, ego tyrocinium jam veteranus exercui. In comitatu tibi verus fui, nedum me peregre
existimes composita fabulari. In comitatu, inquam, qui frontes hominum operit, mentes legit, ibi me et paren- tem, it amicum, et si quid utroque chartus est, chario- rem fuisse sensisti. Sed abeamus ab his, ne isthaec commemoratio ad illam Sosiae formidinem videatur accedere. Illud quod pene praeterii, quanta affectatione addidisti? ut ad te didascalicum aliquod opusculum, aut sermonem protrepticum mitterem. Ego te docebo docendus adhuc, si essem id aetatis, ut discerem? aut ego te vegetum, atque alacrem commonebo? eadem opera et musas hortabor, ut canant, et maria ut ef- fluant, et auras ut vigeant, et ignes ut caleant admo- nebo : aut si quid invitis quoque nobis natura fit, su- perfluus instigator agitabo. Sat est unius erroris : quod aliquid meorum me poenitente vulgatum est : quod
bona fortuna in manus amicorum incidit. Nam si con- tra id evenisset, nec tu mihi persuaderes placere me posse, Haec ad litteras tuas responsa sint : caetera quae noscere habes, compendii faciam. Sic quoque jam lon- ga est epistola. Julianum tamen familiarem domus nostrae, et quid de nobis percontandum arbitraris, alle- go. Simul admoneo, ut cum causam adventus ejus agnoveris, juves studium, quod ex parte fovisti. Vale
.
Nota
. Symmachus et Paulinus, quibus direxit plures epistolas Ausonius, Ausonio vice rescripserunt plures. Quas videsis sive tomo praecedenti in Epistolario Symma- chi, sive ad poetas Christianos quinti saeculi, inter opera Paulini.
AUSONII AD GRATIANUM IMPERATOREM DISCIPULUM GRATIARUM ACTIO PRO CONSULATU.
Ago tibi gratias, imperator Auguste. Si possem, etiam referrem. Sed nec tua fortuna desiderat remu- nerandi vicem, nec nostra suggerit restituendi facul- tatem. Privatorum ista copia est, inter se esse muni- ficos. Tua beneficia ut majestate praecellunt, ita mu- tuum non reposcunt. Quod solum igitur nostrae opis est, gratias ago : verum ita, ut apud Deum fieri amat, sentiendo copiosius quam loquendo : atque non in sacrario modo imperialis oraculi, qui locus horrore tranquillo et pavore venerabili raro eumdem ani- mum praestat et vultum. Sed usquequaque gratias ago, tum tacens, tum loquens, tum in coetu homi- num, ipse mecum, et cum voce patui, et cum medi- tatione secessi, omni loco, actu, habitu et tempore. Nec mirum, si ego terminum non statuo tam grata
profitendi, cum tu finem facere nescias honorandi. Quis enim locus est aut dies, qui non me hujus aut similis gratulationis admoneat? Admoneat autem? O inertiam significationis ignavae. Quis, inquam, locus est, qui non beneficiis tuis agitet, inflammet? Nullus inquam, imperator Auguste, quin admirandam spe- ciem tuae venerationis incutiat : Non Palatium, quod tu cum terribile acceperis, amabile praestitisti. Non forum, et basilice olim negotiis plena, nunc votis, votisque pro tua salute susceptis. Nam de sua cui non te imperante securitas? Non curia, honorificis modo laeta decretis, olim sollicitis moesta querimo- niis. Non publicum, in quo occursus gaudentium plu- rimorum neminem patitur solum gratulari. Non do- mus commune secretum. Lectus ipse ad quietem da-
tus, beneficiorum tuorum reputatione tranquillior. Somnus abolitor omnium, imagines tuas affert. Ista autem sedes honoris, sella curulis, gloriosa pompis imperialis officii (in cujus me fastigio ex qua medio- critate posuisti) quoties a me cogitatur, vincor ma- gnitudine, et redigor ad silentium, non ingratus be- neficiis, sed oppressus. Ades enim locis omnibus, nec jam miramur licentiam poetarum, qui omnia deo plena dixerunt. Spera superas, cupienda praeve- nis, vola praecurris, quaeque animi nostri celeritas Divum instar affectat, beneficiis praeeuntibus antece- ditur. Praestare tibi est quam nobis optare velocius. Ago igitur gratias, optime imperator, ac si quis hunc sermonem meum iisdem verbis tam saepe repetitum inopiae loquentis assignat, experiatur hoc idem pro-
sequi, sed nihil poterit proferre facundius. Aguntur enim gratiae, non propter majestatis ambitum, nec sine argumentis, imperatori fortissimo : testis est uno pacatus anno et Danubii limes et Rheni; libe- ralissimo : ostentat hoc dives exercitus; indulgentis- simo : docet securitas erroris humani; consultissimo : probat hoc tali principe Oriens ordinatus; piissimo : hujus vero laudis locupletissimum testimonium est pa-
ter divinis honoribus consecratus, instar filii ad im- perium frater ascitus, a contumelia belli patruus vin- dicatus, ad praefecturae collegium filius cum patre con- junctus, ad consulatum praeceptor electus. Possum ire per omnes appellationes tuas, quas olim virtus dedit, quas proxime fortuna concessit, quas adhuc indul- gentia divina meditatur. Vocarem Germanicum de- ditione gentilium, Alemanicum traductione capto- rum, vincendo et ignoscendo Sarmaticum. Connecte- rem omnia merita virtutis, et cognomina felicitatis : sed alia est ista materia et suo parata secreto, cum placuerit signanter, et breviter omnia quae novimus indicare, nec persequi, ut qui terrarum orbem unius tabulae ambitu circumscribunt aliquanto detrimento magnitudinis, nullo dispendio veritatis. Nunc autem
quod diei hujus proprium, de consulatu gratias agam : sed procurrunt et aliae dignitates, atque in vocem gratulationis erumpunt, ac se prius debere profiten- tur. Tot gradus nomine comitis propter tua incre- menta congesti ex tuo merito, te ac patre principi- bus. Quaestura communis, et tui tantum praefectura beneficii, quae et ipsa non vult vice simplici gratu- lari, liberalius divisa quam juncta, cum teneamus duo integrum, neuter desiderat separatum. Sed illi (ut paulo ante promisi) habebunt sui muneris pecu- liare secretum. Consulatus hic meus orat atque ob- secrat, ut obnoxiam tibi uni sinas fieri ejus dignita- tem, quem omnibus praetulisti. Quod quidem et ipse sibi invenit gradus, cum clarissimo viro collega meo honore conjunctus, nuncupatione praelatus consul ego, imperator Auguste, munere tuo non passus septa, neque campum, non suffragia, non pun- cta, non loculos : qui non prensaveram manus, nec cum salutantium confusus occursu : aut sua amicis nomina non reddiderim, aut aliena impo- suerim, qui tribus non circumivi, centurias non adulavi, vocatis classibus non intremui, nihil cum sequestre deposui, cum distributore nil pepigi. Ro- manus populus, Martius campus, et equester ordo, rostra, ovilia, senatus, curia, unus mihi omnia Gratianus. Jure meo, Auguste maxime, affirmare possum, incolumi omnium gratia, qui ad hunc honorem diversa umquam virtute venerunt, ventu- rique sunt. (Suus enim cuique animus, suum meri- tum, sibique mens conscia est.) Jure, inquam, meo
affirmare possum, me mihi videri a caeteris esse se- cretum. Sunt quos votorum cruciat inanitas. Non optavi. Quos exercet ambitus. Non petivi. Qui assi- duitate exprimunt. Non coegi. Qui offeruntur occa- sione. Non affui. Quos juvat opulentia. Obstat tem- porum disciplina. Non emi. Nec possum continentiam jactare. Non habui : unum praestare tentavi, et hoc ipsum quasi meum vindicare non possum. In tua
enim positum est opinione, si merui. Fecisti autem; et facies alios quoque consules, piissime Gratiane, sed non et causa pari viros gloriae militaris : habent enim tecum ut semper laboris, ita dignitatis plerum- que, consortium, virtutis quam honoris antiquiore collegio, viros nobilitatis antiquae : dantur enim multa hominibus, et est Roma pro merito, viros fide inclytos, et officiis probatos; quorum me etsi non secerno numero, tamen; quod ad honoris viam per- tinet; ratione dispertio. Quartum hinc gradum novi beneficit, tu, Auguste, constituis deterre tibi ipsi; quo alter ornetur, bona animi tui ad alienam referre praestantiam; cruditionemque naturae, quam Deo, et patri, et tibi debes; ab alterius gratiam rectius retorquere, quam verius. Tua haec verba sunt a (??)e
mihi scripta, Solvere te quod debebas, et adhuc de- bere quod solveris. O mentis aureae dictum bractea- tum, o de pectore candidissimo lactei sermonis ali- moniam. Quis quem(??)e tam parcus est in ostentatione beneficii? Quisquam pondus gratiae sua vini meriti profitetur alieni? Quisquam denique quod indulget, quasi ab obnoxio deferatur, pretium mav(??)it vocare, quam donum? Certent huic sententiae veteres illi, et Homerici oratores, subtilis deducis oratione Mehe- laus, et instar profundae grandinis ductor ithacensis; et melico delibutus eloqu(??)o jam tertiae Nestor aetatis. Sed neque ille concinnius eloquetur, qui se Laconica brevitate collegit : neque ille contorti(??)s, qui cum sensibus verba glomeravit : nec dulcius, cujus lenis oratio mulcendo potius, quam extorquendo persua-
sit. Solvere te dicis, quod debebas, et debiturum esse, cum solveris. Auguste juvenis, coeli tibi et humani generis rector hoc tribuebat, ut praelatus antiquis; quos etiam elegantia sententiae istius antecessisti; vincas propria singulorum in Menelao regium digna- tionem, in Ulysse prudentiam, in Nestore senectu- tem. Subjiciet aliquis, Ista quidem adeptus es, sed effare quo merito? Quid me oneras sciscitator? ra- tionem felicitatis nemo reddit. Deus et qui Deo pro- ximus tacito munera disper(??)it arbitrio, et beneficio- rum suorum indignatus per homines stare judicium, mavult de subditis dedisse miraculum. Quo, inquis, merito? ego nullum scio, nisi quod tu, piissime ini- perator, debere te dicis, et hoc debere latissime per- tinet. Sive hoc cruditionis tuae fenus existimas. Sive
sine fenore gloriam liberalitatis affectas. Sive te pon- dere conceptae sponsionis exoneras. Sen fidei com- missum patris exsolvis. Seu magnanimitate coelesti ostentatione suppressa Dei munus imitaris. Debere te dicis. Cui? Quando? Quo nomine? Lege syngra- pham. Nomina creditorem. Accepti et expensi tabu- lae conferantur. Videbis alio summae istius transire rationem, tibi coepit Deus debere pro nobis. Quid autem mihi debes, gratissime imperator? Patitur enim humanitas tua, ut praeter regias virtutes pri- vata appellatione lauderis. Quid tu mini debes? Et contra quid non ego tibi debeo? Anne quod docui? hoc ego possum verius retorquere, dignum me ha- bitum, qui docerem, tot facundia doctrinaque prae-
stantes inclinata in me dignatione praeteritos, ut es- tet quem tu matura aetate jam subcinctum per omnes honorum gradus festinata bonitate proveheres. Ti- mere ut videreris, ne in me vita deficeret, dum tibi adhuc aliquid quod deberes praestare, superesset. Negat Cicero consularis ultra se habere, quod cu- piat. Ego autem jam consul et senex; adhuc avidita- tem meam jam fatebor; te videre saepius in hoc ma- gistratu; Gratiane, desidero, ut te sex Val. Corvini, et septem G. Marii; et cognominis tui Augusti tre- decim consulatus unus aequipares. Tibi plures potest aetas et fortun(??) tua praestare; verum ego in ti(??) parcior, quia tu in munere liberat(??)or. Ipsum enim te saepius hoc honore defraudas, ut et aliis largiaris. Scis enim, imperator doctissime (rursum enim utar
lautie privata); seis, inquiam; septem, ac decem Domi- tiani consulatus, quos ille invidia alteros provehendi continuando conseruit; ita in ejus aviditate derisos, ut hoc eum pagina fastorum suorum, (??) fastidio- rum fecerit insolentem; nec potuerit praestare feit- cem. Quod si principi honoris istius temperata (et quae vocatur aurea) debet esse mediocritas, quid pri- vati status hominibus? Quid aequanimis? Quiu jam senibus erga se oportet esse moderaminis? Ego qui- dem; quod ad honores meos pertinet; et vota satu- ravi. Ta tamen, imperator optime, tu piisime, tu quem non fati(??) liberalitas, nisi quando cessavit. Tu; inquam, indulgentissime Gratiane, ut ad bene- faciendum subito es, nec opinus ingenio, adhuc ali- quid, quod hoc nomine (??) praestetur, invenies.
Sic intellexere omnes; sic nobis ordinem ipse feci- sti; sic amicus Deo es, ut a te jam imperatum sit, quod non optatur ab aliquo, et quod nondum optamus, adipiscitur. Et rursum aliquis adjiciet, aut sermone libere, aut cogitatione liberius. Nonne olim et apud veteres multi ejusmodi doctores fuerunt? An tu solus praeceptor Augusti? Immo ego (??) multis conjunctus officio, sed cum paucissimis secretus exemplo. Nolo Constantini temporum taxare colle- gas : Caesares docebantur. Superiora exstinguam : dives Seneca nec tamen consul arguetur rectius, quam praedicabitur, non erudiisse indolem Neronis, sed ar- masse saevitiam Quintilianus consularia per Clemen- tem ornamenta sortitus, honestamenta nominis po-
tius videtur quam insignia potestatis habuisse. Quomo- do Titianus magister, sed gloriosus ille municipalem scholam apud Visontionem Lugdu(??)mque variano non aetate quidem, sed vilitate consenuit. Unica mini et amplectenda est Frontonis imitatio, quem tamen Au- gusti magistrum sic consulatus ornavit, ut prae- fectura non cingeret. Sed consulatus ille cujusmodi ordinario suffectus, bimestri spatio interpositus, in sexta anni parte consumptus, quaerendum ut reli- querit tantus orator, quibus consulibus gesserit consulatum. Ecce aliud quod aliquis oppon(??), in tanti ergo te oratoris fastigium te gloriosus attollis? cui talia requirenti respondebo breviter, Non ego me contendo Frontoni, sed Antonino praefero Gra- tianum, Celebrant quidem solemnes istos dies omnes
ubique urbes, quae sub legibus agunt, et Roma de more, ee Constantinopolis de imitatione, Antiochia pro luxu, et Carthago discincta, et domus fulminis Alexandria, sed Treviri principis beneficio, et mox cum ipso autore beneficii loce inter se distant, vota consentiunt. Unus in ore omnium Gratianus po- testate imperator, virtute victor, Augustus sancti- tate, pontifex religione, indulgentia pater, aetate filius, pietate utcumque. Non possem fidei causa ostendere imagines majorum meorum (ut (??)it apud Sallustium Marius) nec deductum ab heroibus genus ad deorum stemma replicare, nec ignotas opes, et patrimonia sparsa sub regnis, sed ea quae nota sunt, dicere potius, quam praedicare. Patriam non obscu- ram, familiam non poenitendam, demum innocen-
tem, innocentiam non coactam, angustas opos, ve- rumtamen libris, et litaris dilatatas, frugalitatem sine serdibus, ingenium liberate, animum non illi- beralem, vietum, vestitum, supellectitem, munda, non splendida. Veteribus ut illis consulibus (excepta quae tum erat bellicarum collatione vir(??), ei quis me conferre dignetur, seponat oputentium, non de- rogatum industriam. Verum quoniam gratiis agen- dis jandudum succumbo mat(??), tu orationi meae, Gratianae, saccede. Tu Gratiane, qui hoc nomen (??)c per fortunam adeptus es, ut neme verius sanbitione quaesierit. Neque enim justius Me(??) cognomento pius, patre revocate, qui esset impius exsulantes aut verius Sylla felix, quam felicior, antequam voca-
retur, quam tu, Gratiane, cui et hoc nomen est, et illa Metelli, Syllaeque cognomina. Tu, inquam, Gra- tiane, qui hoc non singulis factis, sed perpetua grate agendi benignitate meruisti : cui, nisi ab ave deductum esset, ab omnibus adderetur. Tu ipse tibi, inquam, pro me gratiam refer, tu, tuaeque virtutes. Bonitas, qua in omnes prolixus ea, perpetuus ni me. Pietas, quae orbem tuum temperas, quamque in el- ciscendo patruo probas, tuendo in fratre cumulas, ornando in praeceptore multiplicas. Agat gratias cle- mentia, quam humano generi impertis : liberalitas, qua ditas omnes : fortitudo, qua vincis : et mens ista aurea, quam de communi deo plus, quam unus hau- sisti. Agant et pro me gratias veces omnium Gallia- rum, quarum praefecto hanc honorine(??)ntiam detu-
listi : ultra progredior, et hoe quia debere te dicis. Agat quae optime agere potest vox ista, quam decui. Jamdudum autem quam grati animi, lam sermonis exigui (ut supra dictum est) succumbe materiae, neque adhuc illa perstrinxi, quae ne infantissimus quidem, nisi idem impiissimus, eminentia per famam, et omnium gaudiis testata supprimeret. Quae supra vires dicendi meas posita cuncter attingere, aut in- grati crimine arguendus, aut temerarii professione culpandus, tamen alteram cum subcundum sit, au- daciam quam malevolentiam male reprehendi. Tu, Auguste venerabilis, districtus maximo bello, assul- tantibus tot millibus Barbarorum, quibus Danubii ora protexitur, comitia consulatus mei armatus exer- oes. Tribunitia ista quod in urbe Syrmio ger(??)tor,
an ut quod in procincta Centuriata dicentur? (??) quondum pontificalia vocabuntur sine arbitrio mul- tiodinis sacerdotum tracta collegio? Sic potius, sic vocentur, quae tu, pontifex maximus, Deo participatus habuisti. Non est ingenii mei, piissime imperator, talia comministi. Verba sunt litterarum marum, quibus apud me auctoritatem summi numinis, et tuae volun- tatis amplificas. Sic enim roqueris :
Cum de consu- libus in annam creandis solus mecum volurarem, ut me (??), atque ut facere debui, ut velle te scivi, con- sitium meum ad Deum reniti, ejus auctoritati obsecutus te con(??)lem designavi, et dectaravi, et priorem nuncu- pavi
. Gujus orationis ordo lucidi(??)or? Quae doctrina tam diligens propriis comi(??)orum verbis loqui, nec vocabulis moris antiqui nomina peregrina miscere?
Vare(??)e modo (??), populi, et urbanarum tribuum praerogativae, et centuriae jure revocatae. Quae co- mitia p(??) uniquam (??)crunt, quam quibus prae- stitit Deus consilium, imperator obsequium? Et nunc ego (??) imperator, ne fastigium auditorii sacri, dictarum (??)rum timidus interpres offendam, divi- nitatis tuae prope cum piaculo verba transcurro.
Cum de (??)
, inquis,
in annum creandis :
erudita vex, et (??) solemnis?
Cum solus mecum volutarem :
o (??) a(??)itudo secreti! Habes ergo consoliato- rem, et non metuis proditorem,
Ut me nosti
: quid familiarius?
Ut facere debui :
quid constantius?
Ut velle re scivi :
quid dici blandius potest?
Consilium meum ad Deum re(??)
. Et quemadmodum solus, cui
praeste est tam grande consilium? An plenius cum cum exercitu tuo, et provinciis omnibus delibe- rasses?
Consilium meum ad Deum retuli
. Non ut, crede, novum sumeres, sed ut sanctius fieret, quod volebas ejus auctoritati obsecutus s(??)cet, ut in con- s(??) patre, in ulciscendo patruo, in coop(??)ando fratre fecisti.
Te consulem designavi, et declaravi, et priorem nuncupavi
. Quis haec verba te docuit? Ego tam priopria, et tam Latina
nescivi, designavi, et de- ctaravi, et nuncupavi
. Non fit hoc temere, habet mo- ras (??) dispartitis gradibus tam matura cunctatio. Hus ego litteras tuas in omnibus pilis, atque porti- cibus (unde de plano legi possint) instar edicti pen- dere (??). Nonne (??) statuis honorabor, quot
(??)paginae libe(??)rum? Sed ad planiora testino. Ab huc enim litterarum ad me datarum parte di- Gressus, (??) quoque descendisti, ut quareres, qualis Ad me trabea mitteretur. Omne largitionum tuarum (??) mihi est adhibita per te cura tam dili- gens. Pro me cura tam felix? (??)rico arma qua- tiuntur. Tu mea causa per Gallias civilium decorum indumenta dispensas. Loricatus de toga mea tractas. In (??) et maxime dimicaturus palmatae vestis meae ornamenta disponis (??), et bono omine. Namque iste habitus ut in pace consulis est, sic in victoria triumphantis. Parum est, si qualis ad me (??)abea mittatur, interroges, te coram pro(??)i j(??)s. Nec u(??)tis habes, ut largitionum ministri
ex more fungantur. Eligis ipse de multis, et cum elegeris, munera tua verborum honore prosequeris.
Palmatam
, inquis,
tibi misi, in quae divus Constanti- nus parens noster intextus est
. Me beatum, cujus in- signibus talis cura praestetur. Haec plane, haec est picta (ut dicitur) vestis non magis auro suo, quam tuis verbis. Sed multo plura sunt in ejus ornatu, quae per te instructus intelligo. Geminum quippe in uno habitu radiat nomen Augusti. Constantinus in argumento vestis intexitur, Gratianus in muneris ho- nore sentitur. Accessit tam impenso beneficio tuo pondus quorumdam sciscitatione cumulatum. Inter- rogatus, quem priorem decerneres consulem : nec dubitandum esse dixisti tu, et qui tecum boni sunt, dubitare non poterant. Sed tamen ad hoc dictum
crexerant animos, qui libenter clarissimum virum collegam meum, quem praesentem habebat occasio, praelatum credidissent. Fatigantes tamen quod intel- lexerant, requirebant. Hic tu, sicut mihi renuntia- tum est, noto illo pudore tuo paulisper haesisti : non rationis ambiguus, sed eorum dubitationem vultu et rubore condemnans, qui studium suum interpreta- tionis errore palpabant. Deinde illico subdidisti. Quid de duobus consulibus designatis quaeritis : quis ordo sit nuncupationis? Anne alius quam quem prae- fectura constituit? O felicem verecundiam tuam, cui ista popularis ratio tam prudenter occurrit! Scisti aliud, Gratiane, quod diceres : sed propter quorum- dam verecundiam dicere noluisti. Scrupulosus hic mihi locus est; et propter eam, quam numquam
appetivi, gloriam recusandus. Cum priore renuntia- tus sim, satis est tuum tenere judicium. Interpretes valete meritorum. Neque autem ego, sacratissime imperator, in tenui beneficio gradum nuncupationis amplector. Num est haec gloria ignota Ciceroni?
Praetorem me
, inquit,
Pop. Rom. primum fecit con- sulem priorem
. Ex ipsa ejus sententia intelligitur, commendabilius ei videri uni quam pluribus esse propositum : nulla enim est quidem contumelia se- cundi, sed ex duobus gloria magna praelati. Alexan- dri Macedonis hoc fertur, cum legisset illos Homeri- cos versus, quibus, Hectore provocante, e novem ducibus, qui omnes pugnare cupiebant, unum deligi placeret sortis eventu, trepida ubi conceptione vo- torum Jovem optimum maximum totus precatur
exercitus, ut Ajacem vel Tydei filium aut ipsum re- gem ditium Mycenarum sortiri patiatur Agamemno- nem :
Occiderem
, inquit,
illum qui me tertium nomi- nasset
. O magnanimitatem fortissimi viri. Nominari inter novem tertius recusabat, ubi certe pluribus antecelleret, quam subesset. Quanta hic verecundia gravaretur posterior de duobus? Est enim in hoc numero arduae plena dignationis electio, cum uni- versis mortalibus duo qui fiant, consules praeferun- tur. Qui alteri praeponitur, non uni, sed omnibus antefertur. Exspectare nunc aures praesentium scio, et eminere in omnium vultu intelligo, quod deside- rio concipiatur animorum. Existimant enim, cum ca quae ad grates agendas pertinebant, summatim te-
nujore filo (ut dicitur) deducta libaverim, aliqua me etiam de majestatis tuae laudibus debere per- stringere. Quamquam me istam dixerim seposuisse materiam, et in tempus aliud reservare : nihilomi- nus tamen ut nunc aliqua contingam, nutu et prope murmure cohortantur. Itaque faciam, quando co- gunt volentem : sed majoribus separatis tenuiora me- morabo, nulla spe ad plenum exsequendi, sed uni- versi ut intelligant eorum quae intus praedicanda sunt, ame poscendam esse notitiam, ab aliis digni- tatem. Nec excellentia, sed quotidiana tractabo. Nullum tu umquam diem ab adolescentia tua nisi adorato dei numine et reus voti et illico absolutus egisti, lautis manibus, mente pura, immaculabili conscientia, et quod in paucis est, cogitatione sin-
cera. Cujus aulem umquam egressus auspicatior fuit? aut incessus modestior? aut habitudo cohibi- tior? aut familiaris habitus condecentior? aut mili- taris accinctior? In exercendo corpore quis cursura tam perniciter incitavit? Quis palaestram tam lubri- cus expedivit? Quis saltum in tam sublime collegit? Nemo abductius jacula contorsit, nemo spicula cre- brius jecit, aut certius destinata percussit. Miraba- mur poetam, qui infrenes dixerat Numidas; et alte- rum, qui ita collegerat, ut diceret in equitando ver- bera, et praecepta esse fugae, et praecepta sistendi. Obscurum hoc nobis legentibus erat. Intelleximus te videntes cum idem arcum intenderes, et habenas re- mitteres, aut equum segnius euntem verbere conci-
tares, vel eodem verbere intemperantiam coerceres. Qui te visi sunl hoc docuisse, non faciunt. Immo qui visi sunt docuisse, nunc discunt. In cibis autem cujus sacerdotis abstinentior ceremonia? In vino cujus senis mensa frugalior? Operto conclavis tui non sanctior ara Vestalis, non pontificis cubile ca- stius, nec pulvinar flaminis tam pudicum. In officiis amicorum non dico paria reddi : antevenis. Et quo- ties in obsequendo praecedimus, erubescis pudore tam obnoxio, quam in nobis esse deberet ab impe- ratore praeventis. In ista vero sede (ut ex more lo- quimur, consistorii, ut ego sentio sacrarii tui) nullus umquam superiorum aut dicenda pensius cogitavit, aut consultius cogitata disposuit, aut disposita ma- turius expedivit. Et aliqua de oratoriis virtutibus
tuis dicerem, nisi vererer mihi gratificari. Non enim Sulpitius acrior in conditionibus, nec majoris Grac- chi commendabilior modestia fuit, nec patris tui gravior auctoritas. Qui tenor vocis, cum incitata pronuntias? Quae inflexio, cum remissa., Quae tem- peratio, cum utraque dispensas? Quis oratorum laeta jucundius, facunda cultius, pugnantia densius, den- sata glomeratius, aut dixit, aut, quod est liberum, cogitavit? Vellem (si rerum natura pateretur), Xe- nophon Attice, in aevum nostrum venires, tu qui ad Cyri virtutes exsequendas votum potius quam hi- storiam commodasti, cum diceres, non qualis esset, sed qualis esse deberet. Si nunc in tempora ista procederes, in nostro Gratiano cerneres, quod in Cyro tuo pon videras, sed optabas. Atque ista omnia
quasi punctis quibusdam acuminata signavi. Si fa- cundia pro voluntate suppeteret, quamquam non copiosus exsequerer ubertatem stylo rerum magni- tudine suggerente : sed nec hujus diei, nec hujus ista materiae. Qui dicturi estis laudes principis no- stri, habetis velut seminarium, unde orationum ve- strarum jugera compleatis. Ego ista perstrinxi. At- que, ut sciunt omnes, possum videri familiaris no- titiae secretus interpres, domestica isthaec non tam praedicare, quam prodere. Atque ut ista dixi de co- gnitis mihi atque intra aulam familiaribus, possem et foris celebrata memorare, nisi omnia omnes et separatim sibi quisque novisset. Possem pari bre- vitate dicere superiora. Emendatissimi viri est pigenda non facere. At tu numquam poenitenda
fecisti, et semper veniam poenitentibus obtulisti. Pulchrum est indulgere timentibus. Sed tu per- petuae bonitatis edictis occurristi omnibus, ne timerent. Magnificum largiri honores. Tu hono- ratos et liberalitate ditasti. Laudabile est impe- ratorem faciles interpellantibus praebere aditus, nec de occupatione causari. Tu confirmas adire cunctantes, etiam querimoniis explicatis, ne quid adhuc sileatur, interrogas. Celebre fuit Titi Cae- saris dictum, perdidisse se, diem, quo nihil boni fe- cerat. Sed celebre fuit, quia Vespasiani successor dixerat, cujus nimia parcimonia, et austeritas vix ferenda miram fecerat filii lenitatem. Tu Valenti- niano genitus, cujus alta bonitas, praesens comitas, temperata severitas fuit, pario et condito optime rei-
publicae statu, intelligis posse te esse lenissimum, sine dispendio disciplinae. Neque vero unum aliquod bonum uno die praestas, sed indulgentias saeculares per singula horarum momenta multiplicas. Vel illud unum cujusmodi est, de condonatis residuis tributo- rum? Quod tu quam cumulata bonitate fecisti? Quis umquam imperatorum hoc provinciis suis aut ube- riore indulgentia dedit, aut certiore securitate pro- spexit, aut prudentia consultiore munivit? Fecerat et Trajanus olim, sed panibus retentis, non habebat tantam oblectationem concessi debili portio, quanta suberat amaritudo servati. Et Antonius indulserat, sed imperii, non beneficii successor invidit, qui ex documentis tabulisque populi condonata repetivit. Tu argumenta omnia flagitandi publicitus ardere jus-
sisti. Videre in suis quaeque furis omnes civitates conflagrationem salubris incendii. Ardebant stirpes fraudum veterum : ardebant seminaria futurarum. Jam se cum pulvere favilla miscuerat. Jam nubibus fumus involverat, et adhuc obnoxii in paginis con- crematis ductus apicum et sestertiorum notas cum juvantia de ratione cernebant, quod meminerant le- ctum legi posse et verentes. Quid te, imperator Au- guste, indulgentius? Quid potest esse consultius? Quae bona praestas, efficis, ne caduca sint. Quae ma- la adimis, prospicis ne possint esse recidiva. Haec provincialibus indulgentiae bona. Quid illa nostro ordini? Quid illa militibus Antoninorum comitas fuit? Et jam inde Germanicorum cohorte amicorum
et legionibus familiaris humanitas. Sed ego nolo be- nevolentiam tuam aliorum collatione praecellere. Abundant in te ea bonitatis et virtutis exempla, quae sequi cupiat ventura posteritas, et si rerum natura pateretur, ascribi sibi voluisset antiquitas. Necesse est tamen aliquid comparari, ut possit intelligi bona nostra quo praestent. Aegrotantes amicos Trajanus visere solebat, hactenus in eo comitas praedicanda est. Tu et visere solitus, et mederi : praebes mini- stros, instruis cibos, fomenta dispensas, sumptum adjicis medelarum, consolaris affectos, revalescen- tibus gratularis. In quot vias de una ejus humanitate progrederis? Legionibus universis, ut in communi Marte evenit, si quid adversi acciderat, vidi te cir- cumire tentoria, satin salve quaerere, tractare vul-
nera sauciorum, et ut salutiferae apponerentur me- delae, atque ut non cessaretur, instare. Vidi quos- dam fastidientes, cibum, te commendante, sumpsisse. Audivi confirmantia ad salutem verba profari; occur- rere desideriis singulorum; hujus sarcinas mulis auli- cis vehere; his specialia jumenta praebere : illis ministe- ria perditorum instaurare lixarum; aliorum ege- statem tolerare sumptu; horum nuditatem velare vestitu; omnia agere indefesse et benigne, pietate maxima, ostentatione nulla; omnia praebere aegris, nihil exprobrare sanatis. Inde cunctis salute nostra charior factus meruisti, ut haberes amicos obnoxios, promptos, devotos, fideles in aevum omne mansu- ros : quales charitas potius quam fortuna conciliat.
Concludam deinceps orationem meam, piissime Au- guste, sermonis magis fine quam gratiae. Namque illa perpetua est, et spatio non transmeabili, termi- num calcis ignorat. Flexu tamen parvo nec a te pro- cul convertar ad Deum : Aeterne omnium genitor, ipse non genite opifex, et causa mundi, principio antiquior, fine diuturnior, qui templa tibi et aras penetralibus initiatorum mentibus condidisti, tu Gratiano humanarum rerum domino, ejusmodi se- mina nostri amoris inolesti, ut nihil in digressu segnior factus, meminisset et relicti, illustraret ab- sentem, praesentibus anteferret. Dein quia interesse primordiis dignitatis per locorum intervalla non po- terat, ad solemnitatem condendi honoris occurreret, beneficiis ne deesset officium. Quae enim memoria,
memoria, inquam, transcursum tantae celeritatis, vel in audacibus Graecorum fabulis commenta est? Pe- gasus volucer actus a Lycia non ultra Ciliciam per- meavit. Cyllarus atque Arion inter Argos Nemeam- que senuerunt. Ipsi Castorum equi, quod longissi- mum iter est, non nisi mutato vectore transcurrunt. Tu, Gratiane, tot Romani imperii limites, tot flumina et lacus, tot veterum intersepta regnorum abusque Thracia per totum (quam longos est) locum Illyrici, Venetiam, Liguriamque, et Galliam veterem, insu- perabilia Rhetiae, Rheni accolas, Sequanorum in- via, porrecta Germaniae, celeriore transcursu, quam est properatio nostri sermonis, evolvis, nulla requie otii, ne somni quidem aut cibi, munere liberali, ut, Gallias tuas inopinatus illustres, ut consulem tuum,
quamvis, desideratus, anticipes, ut illam ipsam, quae auras praecedere solet, famam facias tardiorem. Hoc senectuti meae, hoc honori a te datum, supremus ille imperii et consiliorum tuorum deus conscius, et ar- biter et auctori (??)dulsit, ut sellam curulem, cujus se- dem frequenter ornabis, ut praetextam meam pur- purae tuae luce fucatam, ut trabeam non magis auro suo quam munere tuo splendidam, quae ab Illyrico
sermonis dignitas honestavit, apud Gallias illustriora praestares, quaestorem ut tuum praefectum, ut tuo praetorio consulem tuum, et quod adhuc cunctis meis nominihus anteponis, praeceptorem tuum, quem pia voce declaraveras, justa ratione praetule- ras, liberali largitate ditaveras, Augustae dignationis officiis consecrares.
Apud Gratianum Augustum
.
PERIOCHAE IN HOMERI ILIADA ET ODYSSEAM.
Si Homerum, scriptorem Troici, belli, eatenus, qua Hiadem suam incipit, quaque finit, percens(??)- mus, orsum ab iracundia Achillis ad sepulturam
Hectoris, quatuor et viginti libros contexuisse mon- strabimus. Haec ejus species apparet summam cutem primi operis intuenti, Verum hoc scripturae ipsius tempus Trojano bello non totum, sed pene ultimum fuit. Nam si ratio putanda est oppugnationis decen- nis, nonus fere annus, idemque prope finem sui ea negotia continebit, quae ab injuria Agamemnonis ac Briseidis usurpatione usque ad funus Hectoris digna memoratu erunt. Illa temporum series, quae ab ejus- dem belli causis atque origine, pertinet ad urbis excidium. Atque ex eo eveniet, ut ignaris judicandi et aeconomiae expertibus, multa nobilia ab exordio belli usque ad Achillis jurgium omissa videantur. Nec minus multa ab Hectoris funere adusque dele- tum Ilium. Quorum quidem maxima exspectatio erat
propter tam longi certaminis consummationem. Sed ut divinum poetam, nihil quod illustre fuerit, omi- sisse appareat, atque omnia quae finiri oportuit, contigisse, breviter, et in Epitomae speciem, belli Troici causam originis, apparatusque quae annis su- perioribus acciderunt, retexuimus. Horum omnium prima origo est Paridis judicium inter deas, denique classis contextio, quae idem Paris in Europam navi- gavit. Tum raptio Helenae, quae opinione veterum bipartita est, quod plerique Helenam juxta Homeri- cum plasma ad Trojam deportatam fuisse existima- verunt, nonnulli autem opinati sunt, cum Alexander cursu deerrasset, delatusque ad Aegyptum fuisset, cognita hospitalis foederis injuria, per Aegyptium regem, servantissimum justi virum, Helenam cum
iis, quae una cum eadem fuerant, abreptam, Paridi- que sublatam, expugnato demum Ilio, Menelao re- stitutam.
Periocha libri primi Iliados
.
Iram, diva, refer nati Peleos Achillei Pestiferam, quae mille dedit discrimina Achivis.
Chryses Apollinis sacerdos ob redimendam filiam cum Agamemnoni supplicasset et contumeliose renul- sus [
supp.
esset], deum precatur nitorem : insecuta sub- inde gravi pestilenti, cum Graecorum exercitus interi- ret, cogit Achillee concilium, et ab eodem invitus Cal- chas morbi capsam compellitur indicare : Qua cognita Agamemnon concitatur in Achillem. Qui percitus iracundia etiam caedem regis audebat, nisi eum in ultimum furorem progredi Minerva vetuisset. A quo briseis (??)bina in locum Chryseidis, quae patri reddebatur, abducta est. Inde Thetis mater ad cae- lum, lacrymas et contumeliam filii miserata profi- ciscitur. Quae fiducia defensi quondam cum Aegeone Iovis ultum iri affectanti injuriam, obtestatur sum- mum deorum, ut Trojanos in rebus belli superiores esse patiatur. Quibus Juno compertis iracunde ad- versum conjugem commovetur. Sed gliscens jurgium perderidiculum, ministrante Vulcane, simul consilii specie intercendente lenitur.
Periocha libri
ii
Iliados
.
Coelestes, hominumque genus superabile curis Tranquilla obscuri e(??)pebant munera somni. At non pervigilem nox irrequieta tonantem Lenlil, immodicos volventem corde paratus, Caedibus ut Graium laesum ulciscatur Achillem.
Jupiter Agamemnonem somno monet praelii faciendi
tempus adesse, ne cunctetur dimicare. Tum ille in consilium proceribus advocatis, mandatus Jovis et speciem nocturnae quietis explanat. Mox in concione multitudine congregata, pertentat militum volunta- tem, utque deposito bello ad sua quique redeant, cohortatur, Jamque omnibus navigationem adhor- tantibus, foeda discessio ab Ulysse cohibetur. A quo etiam Thersites deformis et loquax et in Heroum contumelias verborum licentia promptus cum acerba objurgatione pulsatur. Ipse Minervae monitu cunctos a profectione deterret. Sumpto deinde cibo armatur exercitus. Neque secius a Trojanis instructa acies (??)ride ita monente producitur. Sequitur enumeratio copiarum viritim, ut per catalogi seriem milites, naves, duces, patriae referantur.
Periocha libri di Iliados
.
Argivos sua quosque acies in bella sequuntur, Dispositi in turmae equitum cuneosque pedestres. Turbida clangentes confundunt agmina Troes.
Instructum praelio exercitum, priusquam feriret acies, Priamus spectat e muris, et monstratu Helenae do viris insignibus edocetur. Dehinc Menclaus ad singulare certamen ah Alexandro provocatur : qui frustra Agamemnone deportante, congreditur : facta inter utrosque populos sponsione, et foedere per sa- cra firmato, sub ea conditione, ut vietorem Helena cum dote sequeretur. Sed superatus Paris, ragres- susque ad urbem jurgio uxoria excipitur, ab Aga- memnone foederis pacta repetuntur.
Periocha lib
iv
Iliados
.
Juppiter interea cum diis genitalibus una Concilium cogit superum de rebus Achivis.
Jovi placet delere Trojam, ad quod pertinacia Ju- nonis urgetur. Cumque id fievi Minerva properaret, dissidium faederis comminis(??)tur, et Pandarum sa- gittandi peritum astu suadentia aggreditur, ut (??)am, vulnerato Menelao, belli causa crudescat. Quo facto, a Graecis praelium instauratur, congressisque exer- citibus mutua clade decernitur.
Periocha lib.
v
Iliados
.
Hic et Tydidem monitum Tritonia Pallas Audaci virtute replet, vomit aurea flammas Cassis, et undantem clypeus defulgurat ignem. Ipse autumnali clarum micat aemulus astro.
Diomedes auxilio Minervae strenue praeliatur. Ve- Nus quoque filio subvenire conata, vulnere affecta Digreditur. Mars etiam fit saucius exceditque bello. Sequitur Tlepolemi, Sarpedonisque congressio. Et Tlepolemus Herculis filius certamine victus occi- ditur.
Periocha lib.
vi
Iliados
.
Solae decerta acies, sine numine divum, Cessante auxilio : vacuique exorsa laborem, Fortunamque; ferunt proprii discrimine fati.
Trojanis fortuna inclinatiore pugnantibus, vates Helenus suadet, ut Minerva placetur. Igitur Hecuba ab Hectore monita, ut (??)eplum in arcem inferat, per- agit vota cum matribus. Alexander objurgatus a fra- tre pergit in praelium. Glaucus Lycius, Aetolusque
Diomedes congressi ut dimicarent, cum jam serta- men oriretur, paterna inter se hospitia recordati, facta armorum permutatione discedunt.
Periocha lib.
vii
Iliados
.
Haec ubi dicta dedit, portis sese extulit Hector.
Minervae, Apollinisque consensu fortissimus Grae- corum ab Hectore provocatur. Novem ducibus ad dimicandum paratis, pugnaturum deligi placet sortis eventu. Ab Ajace Telamonio praelium singulare con- seritur, in quo Hector lapide ictus in suorum se re- cipit multitudinem. Perseverante certamine caducea- tor Idaeus intervenit. Tum invicem missis muneribus pugna sedatur· Hector Ajacem gladio, Ajax Hec- torem balteo muneratur, Intercessu noctis exerci- tus quique in sua discedunt. Die altero interfecto-
rum humatio procuratur. Graecorum etiam navalia fossa ac vallo circumdata muniuntur.
Periocha lib.
viii
Iliados
.
Aurora in croceis fulgebat lutea bigis.
Acto deorum concilio, Jupiter pro parte pronun- tiat, sua quisque exercitus sorte decernat, nullus deorum odio in alterius favorem procedat. In Idam montem ipse digressus, unde Graeci immisso terrore conterriti, turpi fuga ad munimenta compulsi, fossa et aggeribus sese tuentur. Junonem ao Minervam Graecis auxiliari volentes monitis Jovis Iris exterret. Diremptoque ob noctem cerumine, victores Trojani in ipso praelii loco excubias obsidionis instituunt,
multisque ignibus factis per totam noctem de belli ratione consultant.
Periocha lib.
ix
Iliados
.
Interea vigilum excubiis cohibentur Achivi.
Graecis et praeterita dimicatione perculsis, et in- Stante conterritis, proceres ab Agamemnone con- Vocantur. Quitis rer fugae pensilia et apparatum Ordinandae per noctem navigationis indicit, Diomede et Nestore dehortantibus. Suadente autem Nestore Ajax et Ulysses legantur ad Achillem dona ingentia pollicentes, si desistat irasci, et se auxiliatorem fes- sis rebus accommodet. Sed Achille in iracundia per- tinaciter permanente, legati Achivorum, re non im- petrata, irriti revertuntur.
Periocha lib.
x
Iliados
.
Laetera per naves somno sopita manebat Turba ducum, solum cura anxia vexat Atridem.
Ulysses et Diomedes speculatum nocte progressi Dolonem conspicantur, qui et ipse promissis Hecto- ris incitatus, Graecorum consilia exploratum prodie- rat. Et fateri universa compulsum eodem loco in- terficiunt. A quo de adventu Rhoesi Thracum regis edocti, ipsum etiam cum eo obtruncant, equosque ejus praemium simul et testimonium grassationis ad- ducunt insignes candore et celeritate, ut et nivibus et ventis antecederent.
Periocha lib.
xi
Iliados
.
Tithoni croceum linquens Aurora cubile Spargebat terras, referens opera atque labores.
Ab omnibus Graecis egregie quidem, sed impros- pere dimicatur. Quorum proceribus vulneratis inco-, gnitae multitudini pugna committitur. quae afflic- tione fortunae Achilles paulisper inflexus Patroclum mittit praesentia cogniturum. Qui cum adversi sta- tus nuntius reverteretur, Euripylum contemplatur aegrum ex vulnere : fomentisque medicae artis ad- motis redintegrat sanitati.
Periocha lib.
xii
Iliados
.
Actorides fovet Euripylum dum vulnere fessum.
Partes dubiae apud Graecos vel potius afflictae, ultimae fortunae statu aguntur, praestantibus proce- rum vulneratis, coetero exercitu fugato aut formi- dine perculso. Trojani navalium munimenta res(??)in-
dunt, vallumque transgressi auguriis juvantur ex eventu ambiguis. Itaque et pars muri ab Sarpedone convellitur, et ab Hectore ictu lapidis porta discuti- tur, et in ipsis navalibus pugna conseritur.
Periocha lib.
xiii
Iliados
.
Juppiter admovit Troas atque Hectora classi.
Neptunus miseratione commotus Argivorum tuen- dis navibus auxiliator accedit, et usurpata vatis effi- gie, Ajaces duos in praelium cohortatur, nec minus caeteram multitudinem praesentia majestatis instigat. Idomeneus egregio certamine eminet. Trojani jam referentes gradum, firmati rursum per Hectorem contrahuntur, et Ingenti clamore utrinque certatur.
Periocha lib.
xiv
Iliados
.
Concussit quamvis potantem Nestora clamor, Attonitasque aures pepulit gravitate tumultus.
Juno vinculum Veneris (cui cesto nomen est) mu- tuata, ad Jovem pergit in secessum montis Idae, exhor- tatoque Somno, ut eum committeret in soporem, ac dehinc vigilias ejus uxoris labefactat illecebris. Cujus ignoratione Neptunus abutitur, fortunamque Graecorum promptius auxiliando restituit, Ajace Locro ultra caeteros proeliante.
Periocha lib.
xv
Iliados
.
Jam vallum, fossamque super Trojana juventus Institerat, captae minitans incendia classis.
Jupiter somno expergitus, videt statum certaminis
innovatum, pellique Trojanos : Graecis opem ferente Neptuno. Itaque aspere Junone increpata, et mina- citer per iridem conterrita, fratrem jubet auxiliato- rem desistere. Ipse Apollinem recreando allegat Hectori, monetque pro Phrygibus belli instaurare fortunam. Tum et Ajax Telamonius strenue praelia- tur, et ab eodem plurimis hostium interfectis, con- flagratio classis arcetur.
Periocha lib.
xvi
Iliados
.
Dum face, dum ferro celsam oppugnare carinam Troes, et Argolici pergunt defendere reges :
Achilles Graecorum statum jam sub extrema sorte miseratur, armis suis Patroclum permittit armari. Qui cum Myrmidonum produxisset exercitum, con- sternatosque Trojanos Achillis specie fefellisset,
ruentes supra vallum et invicem effugientes caeco pavore usque ad campi aperta compellit. Deinde congressus Sarpedonem perimit, multisque hostium caesis, ipse ab Hectore interficitur, prius ab Euphorbo vulneratus.
Periocha lib.
xvii
Iliados
.
Actoridem caesum necte, Menelae, fefellit.
Circa interemptum Patroclum pugna contrahitur. Cum diversi exercitus contenderent, Graeci, ut cor- pus defenderent, Trojani, ut ad ludibrium cadaver eriperent, a Menelao Euphorbus occiditur, et ad ostentationem gloriosi facinoris Achillis exuviis Hec- tor armatur. Antilochus ad Achillem nuntius cladis acceptae, Menelao instante, festinat. Qui et ipse pos-
tea cum Merione infra navalium munimenta se reci- pit, cum tota moles belli Ajacibus ingruisset.
Periocha lib.
xviii
Iliados
.
Dum furit in medio belli vis ignea Martis :
Achilles in miserabilem modum Patrocli deflet in- teritum, quem vi doloris actum consolantibus ver- bis mater alloquitur; nec inultum amicum fore pol- licens, perlaturam sese Vulcani arma promittit. Interea et Iris ab Junone demittitur, cujus instantia Achilles extra vallum, quamquam inermis, egreditur, conterritisque Trojanis super alios aliis praecipitan- tibus late fuga, et latius formido porrigitur. Eodem- que tempore et Vulcanus exhortatus a Thetide tota
nocte (quam longa est) coelestia in gratiam Nymphae arma molitur.
Periocha lib.
xix
Iliados
.
Oceanum interea surgens Aurora reliquit.
Achilles armis coelestibus ope Vulcani et munere matris instruitur. Dein Graecorum primoribus in concilium vocatis, iracundiam sub abolitione depo- nit, et promissis ab rege muneribus coram concione ditatur. Tum militibus cibum capere jussis, ipse abstinet. Infesto deinde atque intento exercitu per- git in praelium.
Periocha lib.
xx
Iliados
.
Jamque adeo celsis armati e navibus ibant, Millia quot magnis umquam venere Mycenis.
At integris amborum copiis inter utrosque exerci-
tus pugna conseritur. Dein permissu Jovis in partes deorum studia dividuntur. Cum pro Graecis Juno, et Minerva decertarent, neque secius eos Neptunus et Mercurius, et Vulcanus assererent, Trojanos A- pollo cum Venere, et Diana cum matre, Mars etiam et cum eis Scamander adjuvarent. Tum Aeneam diis, et viribus iniquis cum Achille congressum, quam- quam studens Graecis, nube circumdatum Neptun us eripuit.
Periocha lib.
xxi
Iliados
.
Intulerat fluvio trepidas fuga foeda catervas.
Trojanis usque ad Scamandri fluminis alveum fug a et terrore compulsis, cum jam longius abeundi spa- tium non pateret, in ipso amne, cum flumen exundat,
ibi ab Achille duodecim Trojanorum juvenes vin- cuntur, qui Patrocli inferiis immolarentur. Ipse Vul- canus ardoribus suis vim torrentis exurit. Tum in campum Achille progresso, passim studia deorum pro sua singulari parte depugnant. Trojanorum exer- citus, instante victore, in moenia urbis impingitur.
Periocha lib.
xxii
Iliados
.
Pulsa metu Phrygios lustrabant agmina muros.
Hector singulari certamine cum Achille congredi- tur, Priamo, atque Hecuba, ne pugnaret, orantibus, Minerva econtrario specie Deiphobi, ut dimicet ad- hortante. Hector interfectus et religatus ad currum, ter circum moenia Trojana raptatur. Deinde lacerum
corpus defertur ad naves ultioni Patrocli, et victoris iracundiae ad ulteriora supplicia reservandum.
Periocha lib.
xxiii
Iliados
.
Troja vacat lacrymis, ludis Argiva juventus.
Funebres ludi in honorem Patrocli frequentantur, quibus Diomedes equis superat, lucta et cursu Ulys- ses, aliosque alii genere certationis antestant.
Periocha lib.
xxiv
Iliados
.
Quisque suas repetunt misso certamine naves.
Jupiter Thetidem mittit ad filium cum mandatis ejusmodi, ut in defunctum saevire desistat, fataque hominum in exanimo hoste vereratur, ad sepultu- ram corpore restituto. Ejusdem jussu et Iris cohor-
tatur Priamum, ut auro filium rependat exanimum. Qui Mercurio duce inter nocturnas hostium profectus excubias, Achilli supplex advolvitur, redemptumque filium Justitio publico et deflet, et sepelit.
Periocha primi libri Odysseae
.
Dic mihi, Musa, virum captae post moenia Trojae, Qui mores hominum mullorum vidit et urbes.
Minerva in Ithacam, Jove ita volente, descendit, Mentorisque Taphiorum regis ducis sumit effigiem, suasura Telemacho, ut ad Nestorem, Menelaumque festinet, qui recens domum regressi certi aliquid de Ulysse novissent. Tunc Phemius citharista adhibitus convivio procorum inchoat flebilem cantilenam na- vigationis improsperae, quae profectos ab Ilio Grae-
cos diversis sparsit exiliis, quem Penelope digressa, Chalcidico argumento tam miserabilis offensa ma- teriae, ut alia concinat, adhortatur.
Periocha lib.
ii
Odysseae
.
Oceano extulerat roseas Aurora jugales.
Telemachus Ithacesios proceres cogit ad curiam, atque ibidem de contumelia domus, et bonorum pro- fligatione conquestus, consilia profectionis exponit, Antinoo resistente, qui cum prius, quam mater nu- beret, abire prohibebat. Qua altercatione diu pro- tracta, concilium dissolutum est. Telemachus ad lit- tus procis ignorantibus pergit : astantem sibi odorans Minervam, peregrinationi accommoda parat, hortan- te maxime dea, quae populum, ipsumque Telema-
chum Mentoris simulatione fallebat. Instructo ergo remigio, et nave deducta, Telemachus et Minerva de portu vespere instante solverunt.
Periocha lib.
iii
Odysseae
.
Jam sol Oceano radiatos prompserat ortus.
Telemachus Nestorem de patre percunctatus nihil novi accipit ab ignorante : verum idem senex se- quenti die cum Pisistrato filio, ut ad Menelaum pergat, hortatur. Nec mora, facto consilio : nocte quippe ea, quae consecuta est, apud Pheras oppidum hospitio Dioclis versati, altera Lacaedemonem per- vehuntur.
Periocha lib.
iv
Odysseae
.
Jamque adeo ventum validae ad Lacedaemonis arces.
Telemachum et qui cum eo venerant, Menelaus co- miter hospitio accipit, saneque sub vespera quaedam de Ulysse cognoscunt. Die vero altera totum naviga- tionis ordinem Menelaus explanat. Quodque in Ogy- gia insula promissis et illecebris nymphae Calypsonis Ulysses remoratur, exponit. Quae quidem Protheus eidem narraverat de Graecorum ducibus requirenti. Proci autem postquam de habitu Telemachi compe- rerunt, instructa deductaque navi, viginti, qui sese legerant, navigavere. Redeunti ergo insidias molien- tes, circa Asteriam insulam, quae Itacham Samum- que interjacet, delitescentes occasionem fraudis ex- spectant.
Periocha lib.
v
Odysseae
.
Liquerat in tepido Tithonum Aurora cubili :
Mercurius in Ogygiam insulam devolat, ut Jovis monitis Calypso conterrita Ulyssem patiatur disce- dere. Qui contextu ratis temere properare navigatio- nem solus aggreditur. Duodevigesima die tempestate commota, ex iracundia infestante Neptuno, trabium compago dissolvitur. Quo casu proditur ultimae spei, et irritis conatibus nando ab Junone dea misericorde servatur, quae calanticam capiti suo demptam natanti accommodat. Cujus ille sustentatu adusque Phaeacum littus evadit.
Periocha lib.
vi
Odysseae
.
Carpebat somnos dudum aerumnosus Ulysses.
Ulysses postquam ad Phaeacum littus enaverat fa- tigationem diluit somno. Sed cum virgo Nausicaa regis Alcinoi ludum in acta cum aequalibus exerce- ret, somno excitatus (ut erat nudus) erupit, foliorum oppositu pudenda velatus. Et cum supplex ad genua regiae virginis advolveretur, Minervae instructu movit misericordiam salutarem, impositusque carpento, et veste donatus usque ad templum Minervae, quod ante urbem est, ita suadente virginis pudore provehitur, ibique familiare sibi numen solita veneratione pre- catur.
Periocha lib.
vii
Odysseae
.
Orabat superos dudum Laertia proles.
Minerva in puellae speciem mutata Ulyssem primum in oppidum, mox in domum regiam ducit. Cumque
Arete uxor Alcinoi et unde vestem haberet, et cujas esset, et quae sorte delatus sermone ipsius comperis- set, bonum animum habere jussus, suadente vespera concedit quieti.
Periocha lib.
viii
Odysseae
.
Jam coelum rutilat roseis Aurora quadrigis.
Alcinous navigationis aerumnam summatim ab Ulysse cognoscit. Exinde jussis primoribus in cu- riam convenire, adventum hospitis, et infortunia diutinae jactationis explanat, accitoque ad convivium Ulysse citharam jubet pulsare Demodocum, qui cum de Dureo equo, et de Troico cantaret excidio, la- crymas Ulyssi memoria fortunae superioris elicuit. Quas cum occultare sedulo conaretur, aut vultu
dissimulans, aut veste detergens, oculos in se om- nium et maxime regis advertit. Tum Alcinous causa fletuum cognita, ut cuncta ex ordine tolerata disse- reret, benigne omnia pollicitus adhortatur.
Periocha lib.
ix
Odysseae
.
Tum vice sermonis fatur Laertius Heros.
Quatuor isthinc libri de Ulyssis errore contexti sunt. Namque ab Alcinoo rogatus seriem multiplicis erro- ris exponit, ut ab Ilio profectus, primum ad Ciconas delatus sit, atque illic expugnata Ismaro civitate, multis amissis fugatus abscesserit : utque inde Ma- leam Laconiae promontorium circumegerit, ac deinde Lotophagos venerit. Mox ad Cyclopum insulam, quae Lotophagis adjacebat, cum una nave processerit, eaque sedulo occultata ipse cum duodecim sociis in antrum Polyphemi penetraverit : qui cruentis dapi- bus expletus, quas caede sociorum ejus instruxerat, vino etiam quod Ulysses ingesserat temulentus, cum in somnum procubuisset, ab Ulysse caecatus poenas immanitatis exsolvit.
Periocha lib.
x
Odysseae
.
Aeoliam ventorum agimur patriamque domumque.
Hinc refert Aeoliam se fuisse pervectum, donisque donatum ab Aeolo rege ventorum, qui et omnibus comiter praebitis, quo securior navigaret, ventos etiam dederit utre conclusos. Utque cum jam Ithacae pro- pinquat, et refusus sit in soporem, sociique ejus opes aliquas in lora inesse existimantes dormiente
ipso vincula dissolverint, adversisque flatibus ab ipsa patria jam sini relati. Inde ut Antiphatem Laestrygo- nasque delatus sit. Ibi amissis una minus caeteris navibus Circeum littus accesserit, ibique veneficio potentis deae Eurylochus, et praemissi eum eo socii in ferarum ora conversi sint : ipse etiam similia pas- surus Mercurio procurante vitaverit, caeterosque so- cios ad speciem pristinam redigi virtutis admiratione Compulerit.
Periocha lib.
xi
Odysseae
.
At postquam ventum ad naves et littora ponti.
Digressus a Circe Avernum pervenit, qui locus descensus ad Manes existimatur. Ibi sacris rite per- fectis scrobem complet sanguine victimarum, et cir-
cum volitantibus animabus nullam sinit haustum cruoris attingere, nisi, ut Circe monuerat, prius Ti- resias vates inde libasset : ibi et heroidas plurimas videt. Quarum enumerationem multa veterum fabu- larum venustate contexuit.
Periocha lib.
xii
Odysseae
.
Jamque adeo Oceani liquidos pede liquerat amnes.
Compertis a Tiresia vate, quae oportuit scire t re- greditur ad Circen, ab eaque ut evitet mala caetera, docetur : ut Syrenas praetereat, letalem navigantium cantilenam, ut Scyllam praetervehatur et Charybdin freti Siculi famosa portenta : quibus malis non sine gravi perpessione superatis Trinacriam pervehitur. Ubi incustodita Solis armenta, frustra prohibente ipso, caeteri socii penuria cogente dilaniant, dirisque
prodigiis admissa boum caede terrentur. At mox inde navigantes fulmine ad unum omnes intereunt, excepto Ulysse qui fragmento carinae cohaerens, et adminiculo ejus adjutus ad Ogygiam insulam solus enavit.
Periocha lib.
xiii
Odysseae
.
Conticuere omnes, intentique ora tenebant.
Enarratis omnibus quae in multiplici errore per- (??)ulerat, a principibus Phaeaciae viris, donis plurimis honoratur, a quibus remigio et necessariis omnibus navis instruitur : dormiensque in Ithacam quietissi- ma navigatione, devehitur. Atque illic in portu pa- trio cum muneribus universis quiescens et omnium
ignarus exponitur, Phae(??)cibus (??) dormiente re- meantibus.
Periocha lib.
xiv
Odysseae
.
Egreditur portu tenuis quo semita ducit.
Somno experrectus Ulysses portum et littus patriae non sine animi consternatione cognoscit, admiratur- que ut advectus, ut expositus, ut relictus sit, ut cuncta nesciret. Requirit universa donorum : quae postquam incolumia videt, quam potest tutissime occultat : consiliisque a Minerva confirmatus ad servum suum Eumaeum subulcum simulatus accedit, naufragi et mendicantis imitatu. Interrogatus deinde quis esset, ait se esse Cresium : in Aegyptum navigantem Tro- jam fuisse delatum. Eumaeum etiam cum affectione
moestissima pergens, et cogente denique vespere et imbre continuo, sagulo amicitur : atque ibidem multa secum volvens, tandem concedit quieti.
Periocha lib.
xv
Odysseae
.
Ad Lacedaemonias artes Tritonia Pallas.
Telemachus a Minerva per somnium commonetur, domum ut rediret : maturoque digressus cubili, a Menelao veniam reversionis exorat. Qua comiter im- petrata, regreditur ad navem in Portu Pylio manen- tem, Pisistratoque ad urbem atque ad patriam emisso, ipse propere solvit e littore, comite navigationis as- sumpto, Theoclymeno vate Argivo, uno ex iis quos Melampus Amytha(??)nis erudivit. Vitatisque insidia- Toribus procis, advehitur in patriam : et sociis qui-
dem portum petere jussis, ipse adverso itinere ad Agrum, Eumaeumque proficiscitur.
Periocha lib.
xvi
Odysseae
.
Commune Eumaeus mapale et divus Ulysses.
Telemachus Eumaeum nuntium reditus mittit ad matrem : ipse, Minerva its valente, patrem cogno- scit, et cum eo deinceps agenda disponit. Penelope autem, cognito reditu filii, in conventum procorum, qua verecundia sinebat, egreditur : increpatisque insidiatoribus filii, non minus irata quam moesta di- scedit.
Periocha lib.
xvii
Odysseae
.
Jam coelum roseis rutilat Tritonia bigis.
Telemachus anxiae matri ordinem peregrinationis
enarrat. Ulysses ad oppidum, Eumaeo opitulante, perducitur. Domum in quae proci epulabantur ingres- sus, emendicat cibos miserabiliter ambiendo. Inde ab Antinoo injuriose afficitur. Cui Penelope Diras ob inhumanum facinus imprecatur, a quae missus Eu- maeus est, ut hospes (sic enim se ferebat) ad eam provocaretur. Quod tum quidem invitatus gratiam facit, sed venturum sese ad vesperam pollicetur.
Periocha lib.
xviii
Odysseae
.
Irus adest populi per mendicabula notus.
Mendicante intra proprios lares Ulysse, alius quo- que pari egestate Irus accessit popularis Ithacesius, stipes in triviis solitus rogare. Jurgium ergo inopiae communis aemulatione conseritur, quod ex verbis
processit ad manus, hortantibus praeis quo magis rixa crudesceret propositoque praemio caprini ven- tris omento. Victor igitur Ulysses seminecem Irum extra januam projicit, ridicula adhortatione com- pellans. Penelope etiam munera sibi a procis pro opibus cujusque conferri, singulorum studia ex- periens deposcit : quae mature utpote a cupientibus offeruntur.
Periocha lib.
xix
Odysseae
.
At parte interiore domus secretus Ulysses.
Ulysses cum Telemacho arma omnia de medio amoliuntur, procis perniciem comparantes, ne quid aut munimenti, aut teli relinqueretur, qui vel ca- vere vim, vel inferre possent : ad Penelopen inde accitu ipsius pergit, ibique, ut Eumaeo dixerat, Cre-
tensem se esse mentitur, Ulyssemque apud se hos- pitio diversatum comminiscitur. Mox cum Euryclia ejus nutrix hospitalis officii causa pedes ejus clue- ret, tactu manus animadvertit cicatricem, quam ha- bebat ex vulnere in Parnasso quondam suis dente percussus. Quo argumenta alumnum suum esse agnoscit, sed ab eodem, ne quid ultra vel quaerat, vel garriat, coercetur.
Periocha lib.
xx
Odysseae
.
Jamque procos genua amplectens orabat Ulysses.
Epulantibus procis Eresippus in Ulyssem crus bubulum jacit, sed destinatione non potitur. Theo- clymenus autem apud Ithacenses, divinationis ex-
pertus, imminens procis vaticinatur exitium. Quo- rum multa cavillatione derisus, mensa et domo tam- quam furiosus excluditur.
Periocha lib.
xxi
Odysseae
.
Hic mentem dedit Icariae Tritonia Pallas.
Ulysses Eumaeo et Philaetio, fidei eorum industriae- que confisus, qui sit revelat. Et postquam facta cognitio est, caedem procorum pro tempore instrui placet. Quos Ulysses astu aggreditur, ut ipsum quo- que intendendo arcum vires seniles explorare pa- tiantur, quem uni quondam Ulyssi facilem, si quis intenderet, habiturus esset praemium, jus Penelopes nuptiarum. Sed prohibentibus procis ne id ridiculus et mendicus auderet, quod frustra juventus tam le- cta tentasset, dat Telemachus Ulyssi caeteris abnuen-
tibus experiendi potestatem. Et hinc nascitur admi- ratio prima virtutis, dedecore suo caeteris eru- bescentibus, quorum ignaviam senex mendicus ar- guerit.
Periocha lib.
xxii
Odysseae
.
Squalentes humeris habitus rejecit Ulysses.
Ulysses loco ulteriore capto intendit arcum, omni-
husque foribus (??)lusis, ne qua pateret effugium, plerosque vino saucios, aut novitate rei stupidos, aut quidlibet aliud meditantes conficit. Cum primum omnium confixisset Antinoum, qui audacia, et petu- luntia caeteros superaverat, Eumaeus et Telemachus, et Philaetius sumptis et ipsi armis egregia in conster- natos caede grassantur. Jamque omnibus interem- ptis, duobus tantummodo parcitur, Phemio citharae- do, qui ministerii causa adhibitus, nihilominus in Ulyssis domo, quod contumeliosum esset, ediderat : et Medonte, uni cujus modestiae etiam Telemachus suffragabatur, et qui cum Telemacho erant. Me- lanthium famulorum Ulyssis unum, qui procorum proterviam semper armaverat, cruciabiliter occi- dunt. Puellas inde duodecim quae eunt procis flagi-
tiose consueverant, suspendio perimunt. Ulysses caede ad plenum perpetrata, ignem adolet, incenso- que sulfure domum piaculo purgat.
Periocha lib.
xxiii
Odysseae
.
Chalcidicum gressu nutrix superabat anili.
Euryclia nutrix gestae rei nuptia Penelopem de somno excitat. Quae advenientem ad se maritum non temere ipsum esse persuadet : quadam cubiculi lego, et genialis lectuli positu, sibi tantum et Ulyssi co- gnito, an ipse sit maritus, explorat. In coitum dein- de conveniunt, totamque noctem mutuo sermone consumunt, et hinc quidem elegans replicatio labo- rum, quos Ulysses pertulit, mira concinnatione col- ligitur.
Periocha lib.
xxiv
Odysseae
.
Tartaream vocat in sedem Cyllenius umbras.
Procorum animas recenti et communi caede con- gestas catervatim Mercurius ad Inferna compellit. Tunc circa Agamemnonem manes heroici congre- gantor. Miratique lectorum juvenum gregem, densi- tatemque uno agmine commeante, causas itineratio- nis accipiunt. Tum apud inferos quoque virtus Ulyssis, et Penelopes pudicitia praedicantur ab Agamemnone prae caeteris, cui dispar fuerat in utra- que fortuna. Ulysses ad Laertem patrem in agrum profectus, inopinato et reditu, et rerum gestarum relatu affecit senem, afficitur ab eo cognitu, quas exantlasset aerumnas. Subinde et patres procorum
neces juvenum properant ultum ire, consilioque et vi communicationis ante exspectatum agro superve- niunt. Sed eos jam comitatior Ulysses fundit, fugat- que. Verum gliscentibus odiis, et majore seditione, et tumultu spectato, ex sententia Jovis in Ithacam Minerva descendit : et conciliata utrinque pace, studia et motus partium, rerum gestarum abolitione componit.

<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Peristephanon Liber</title><meta name="author" content="Prudentius" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Peristephanon Liber" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Peristephanon Liber</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="pagebreak" id="index.xml-pb-d30e62">[Page p.98]</div><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">Hymnus in honorem Sanctorum Martyrum Emeterii et Chelidonii Calagurritanorum.</span></h3><div class="l">Scripta sunt caelo duorum martyrum vocabula,</div><div class="l">aureis quae Christus illic adnotavit litteris,</div><div class="l">sanguinis notis eadem scripta terris tradidit.</div><div class="l">pollet hoc felix per orbem terra Hibera stemmate,</div><div class="l">hic locus dignus tenendis ossibus visus Deo, </div><div class="l">qui beatorum pudicus esset hospes corporum.</div><div class="l">hic calentes hausit undas caede tinctus duplici,</div><div class="l">inlitas cruore sancto nunc harenas incolae</div><div class="l">confrequentant obsecrantes voce, votis, munere.</div><div class="l">exteri nec non et orbis huc colonus advenit, </div><div class="l">fama nam terras in omnes percucurrit proditrix</div><div class="l">hic patronos esse mundi, quos precantes ambiant.</div><div class="l">nemo puras hic rogando frustra congessit preces;</div><div class="l">laetus hinc tersis revertit supplicator fletibus</div><div class="l">omne quod iustum poposcit inpetratum sentiens. </div><div class="l">tanta pro nostris periclis cura suffragantium est,</div><div class="l">non sinunt inane ut ullus voce murmur fuderit,</div><div class="pagebreak" id="index.xml-pb-d30e101">[Page p.100]</div><div class="l">audiunt statimque ad aurem regis aeterni ferunt.</div><div class="l">inde larga fonte ab ipso dona terris influunt,</div><div class="l">supplicum causas petitis quae medellis inrigant. </div><div class="l">nil suis bonus negavit Christus umquam testibus,</div><div class="l">testibus quos nec catenae, dura nec mors terruit</div><div class="l">unicum Deum fateri sanguinis dispendio,</div><div class="l">sanguinis, sed tale damnum lux rependit longior.</div><div class="l">hoc genus mortis decorum est, hoc probis dignum viris, </div><div class="l">membra morbis exedenda, texta venis languidis,</div><div class="l">hostico donare ferro, morte et hostem vincere.</div><div class="l">pulchra res ictum sub ense persecutoris pati.</div><div class="l">nobilis per vulnus amplum porta iustis panditur:</div><div class="l">lota mens in fonte rubro sede cordis exilit. </div><div class="l">nec rudem crudi laboris ante vitam duxerant</div><div class="l">milites quos ad perenne cingulum Christus vocat,</div><div class="l">sueta virtus bello et armis militat sacrariis. 1</div><div class="l">Caesaris vexilla linquunt, eligunt signum crucis</div><div class="l">proque ventosis draconum, quos gerebant, palliis </div><div class="l">praeferunt insigne lignum, quod draconem subdidit.</div><div class="l">vile censent expeditis ferre dextris spicula,</div><div class="l">machinis murum ferire, castra fossis cingere,</div><div class="l">inpias manus cruentis inquinare stragibus.</div><div class="l">forte tunc atrox secundos Istrahelis posteros </div><div class="pagebreak" id="index.xml-pb-d30e150">[Page p.102]</div><div class="l">ductor aulae mundialis ire ad aram iusserat,</div><div class="l">idolis litare nigris, esse Christi defugas.</div><div class="l">liberam succincta ferro pestis urgebat fidem;</div><div class="l">illa virgas et secures et bisulcas ungulas</div><div class="l">ultro fortis expetebat Christi amore interrita. </div><div class="l">carcer inligata duris colla bacis inpedit,</div><div class="l">barbaras forum per omne tortor exercet manus,</div><div class="l">veritas crimen putatur, vox fidelis plectitur.</div><div class="l">tunc et ense caesa virtus triste percussit solum</div><div class="l">et rogis ingesta maestis ore flammas sorbuit. </div><div class="l">dulce tunc iustis cremari, dulce ferrum perpeti.</div><div class="l">hic duorum cara fratrum concalescunt pectora,</div><div class="l">fida quos per omne tempus iunxerat sodalitas.</div><div class="l">stant parati ferre quidquid sors tulisset ultima, </div><div class="l">seu foret praebenda cervix ad bipennem publicam</div><div class="l">verberum post vim crepantum, post catastas igneas,</div><div class="l">sive pardis offerendum pectus aut leonibus.</div><div class="l">‘nosne Christo procreati mammonae dicabimur</div><div class="l">et Dei formam gerentes serviemus saeculo?</div><div class="l">absit ut caelestis ignis se tenebris misceat. </div><div class="l">sit satis quod capta primo vita sub chirographo</div><div class="l">debitum persolvit omne functa rebus Caesaris;</div><div class="l">tempus est Deo rependi quidquid est proprium Dei.</div><div class="l">ite, signorum magistri, et vos, tribuni, absistite.</div><div class="l">aureos auferte torques, sauciorum praemia! </div><div class="l">clara nos hinc angelorum iam vocant stipendia.</div><div class="l">Christus illic candidatis praesidet cohortibus,</div><div class="pagebreak" id="index.xml-pb-d30e208">[Page p.104]</div><div class="l">et throno regnans ab alto damnat infames deos</div><div class="l">vosque, qui ridenda vobis monstra divos fingitis.’</div><div class="l">haec loquentes obruuntur mille poenis martyres;</div><div class="l">nexibus manus utrasque flexus involvit rigor, </div><div class="l">et chalybs adtrita colla gravibus ambit circulis.</div><div class="l">o vetustatis silentis obsoleta oblivio!</div><div class="l">invidentur ista nobis fama et ipsa extinguitur.</div><div class="l">chartulas blasphemus olim nam satelles abstulit, </div><div class="l">ne tenacibus libellis erudita saecula</div><div class="l">ordinem, tempus modumque passionis proditum</div><div class="l">dulcibus linguis per aures posterorum spargerent.</div><div class="l">hoc tamen solum vetusta subtrahunt silentia,</div><div class="l">iugibus longum catenis an capillum paverint, </div><div class="l">quo viros dolore tortor quave pompa ornaverit.</div><div class="l">illa laus occulta non est nec senescit tempore,</div><div class="l">missa quod sursum per auras evolarunt munera,</div><div class="l">quae viam patere caeli praemicando ostenderent.</div><div class="l">illius fidem figurans nube fertur anulus, </div><div class="l">hic sui dat pignus oris, ut ferunt, orarium,</div><div class="l">quae superno rapta flatu lucis intrant intimum.</div><div class="l">per poli liquentis axem fulgor auri absconditur</div><div class="l">ac diu visum sequacem textilis candor fugit;</div><div class="l">subvehuntur usque in astra nec videntur amplius. </div><div class="l">vidit hoc conventus adstans, ipse vidit carnifex</div><div class="pagebreak" id="index.xml-pb-d30e259">[Page p.106]</div><div class="l">et manum repressit haerens ac stupore obpalluit:</div><div class="l">sed tamen peregit ictum, ne periret gloria.</div><div class="l">iamne credis, bruta quondam Vasconum gentilitas,</div><div class="l">quam sacrum crudelis error immolant sanguinem?</div><div class="l">credis in Deum relatos hostiarum spiritus? </div><div class="l">cerne quam palam feroces hic domantur daemones,</div><div class="l">qui lupino capta ritu 1 devorant praecordia,</div><div class="l">strangulant mentes et ipsas seque miscent sensibus.</div><div class="l">tunc suo iam plenus hoste sistitur furens homo </div><div class="l">spumeas efflans salivas, cruda torquens lumina,</div><div class="l">expiandus quaestione non suorum criminum.</div><div class="l">audias, nec tortor adstat, eiulatus flebiles,</div><div class="l">scinditur per flagra corpus, nec flagellum cernitur,</div><div class="l">crescit et suspensus ipse vinculis latentibus. </div><div class="l">his modis spurcum latronem martyrum virtus quatit,</div><div class="l">haec coercet, torquet, urit, haec catenas incutit;</div><div class="l">praedo vexatus relictis se medullis exuit.</div><div class="l">linquit inlaesam rapinam, faucibus siccis fugit,</div><div class="l">ungue ab imo usque ad capillum salva reddit omnia,</div><div class="l">confitens ardere sese; nam gehennae est incola. </div><div class="l">quid loquar purgata longis alba morbis corpora,</div><div class="l">algidus cum decoloros horror artus concutit,</div><div class="l">hic tumor vultum relinquit, hic color verus redit?</div><div class="l">hoc bonum Salvator ipse, quo fruamur, praestitit,</div><div class="l">martyrum cum membra nostro consecravit oppido,</div><div class="l">sospitant quae nunc colonos quos Hiberus alluit. </div><div class="pagebreak" id="index.xml-pb-d30e315">[Page p.108]</div><div class="l">state nunc, hymnite, matres, pro receptis parvulis,</div><div class="l">coniugum salute laeta vox maritarum strepat:</div><div class="l">sit dies haec festa nobis, sit sacratum gaudium! </div></div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head">Hymnus in honorem Passionis Laurentii Beatissimi Martyris.</span></h3><div class="l">Antiqua fanorum parens,</div><div class="l">iam Roma Christo dedita,</div><div class="l">Laurentio victrix duce</div><div class="l">ritum triumphas barbarum.</div><div class="l">reges superbos viceras </div><div class="l">populosque frenis presseras,</div><div class="l">nunc monstruosis idolis</div><div class="l">inponis imperii iugum.</div><div class="l">haec sola derat gloria</div><div class="l">urbis togatae insignibus, </div><div class="l">feritate capta gentium</div><div class="l">domaret ut spurcum Iovem,</div><div class="l">non turbulentis viribus</div><div class="l">Cossi, Camilli aut Caesaris,</div><div class="l">sed martyris Laurentii </div><div class="l">non incruento proelio.</div><div class="l">armata pugnavit fides,</div><div class="l">proprii cruoris prodiga;</div><div class="l">nam morte mortem diruit,</div><div class="l">ac semet inpendit sibi. </div><div class="l">fore hoc sacerdos dixerat</div><div class="l">iam Xystus adfixus cruci,</div><div class="pagebreak" id="index.xml-pb-d30e371">[Page p.110]</div><div class="l">Laurentium flentem videns</div><div class="l">crucis sub ipso stipite:</div><div class="l">‘desiste discessu meo </div><div class="l">fletum dolenter fundere!</div><div class="l">praecedo, frater; tu quoque</div><div class="l">post hoc sequeris triduum.’</div><div class="l">extrema vox episcopi</div><div class="l">praenuntiatrix gloriae </div><div class="l">nihil fefellit: nam dies</div><div class="l">praedicta palmam praetulit. 1</div><div class="l">qua voce, quantis laudibus</div><div class="l">celebrabo mortis ordinem?</div><div class="l">quo passionem carmine </div><div class="l">digne retexens concinam?</div><div class="l">hic primus e septem viris</div><div class="l">qui stant ad aram proximi,</div><div class="l">Levita sublimis gradu</div><div class="l">et ceteris praestantior, </div><div class="l">claustris sacrorum praeerat,</div><div class="l">caelestis arcanum domus</div><div class="l">fidis gubernans clavibus</div><div class="l">votasque dispensans opes.</div><div class="l">versat famem pecuniae </div><div class="l">praefectus urbi 2 regiae,</div><div class="l">minister insani ducis,</div><div class="l">exactor auri et sanguinis,</div><div class="l">qua vi latentes cruat</div><div class="l">nummos, operta existimans </div><div class="l">talenta sub sacrariis</div><div class="l">cumulosque congestos tegi.</div><div class="l">Laurentium sisti iubet,</div><div class="l">exquirit arcam ditibus</div><div class="l">massis refertam et fulgidae </div><div class="l">montes monetae conditos.</div><div class="pagebreak" id="index.xml-pb-d30e443">[Page p.112]</div><div class="l"><span class="q">‘soletis,’</span> inquit, ‘conqueri</div><div class="l">saevire nos iusto amplius,</div><div class="l">cum Christiana corpora</div><div class="l">plus quam cruente scindimus. </div><div class="l">abest atrocioribus</div><div class="l">censura fervens motibus;</div><div class="l">blande et quiete efflagito</div><div class="l">quod sponte obire debeas.</div><div class="l">hunc esse vestris orgiis </div><div class="l">moremque et artem proditum est,</div><div class="l">hanc disciplinam foederis,</div><div class="l">libent ut auro antistites.</div><div class="l">argenteis scyphis ferunt</div><div class="l">fumare sacrum sanguinem, </div><div class="l">auroque nocturnis sacris</div><div class="l">adstare fixos cereos.</div><div class="l">tum summa cura est fratribus,</div><div class="l">ut sermo testatur loquax,</div><div class="l">offerre fundis venditis </div><div class="l">sestertiorum milia.</div><div class="l">addicta avorum praedia</div><div class="l">foedis sub auctionibus</div><div class="l">successor exheres gemit</div><div class="l">sanctis egens parentibus. </div><div class="l">haec occuluntur abditis</div><div class="l">ecclesiarum in angulis,</div><div class="l">et summa pietas creditur</div><div class="l">nudare dulces liberos.</div><div class="l">deprome thesauros, malis </div><div class="l">suadendo quos praestrigiis</div><div class="l">exaggeratos obtines,</div><div class="l">nigrante quos claudis specu.</div><div class="l">hoc poscit usus publicus,</div><div class="l">hoc fiscus, hoc aerarium, </div><div class="pagebreak" id="index.xml-pb-d30e518">[Page p.114]</div><div class="l">ut dedita stipendiis </div><div class="l">ducem iuvet pecunia.</div><div class="l">sic dogma vestrum est, audio:</div><div class="l">suum quibusque reddito.</div><div class="l">en Caesar agnoscit suum </div><div class="l">nomisma nummis inditum.</div><div class="l">quod Caesaris scis, Caesari</div><div class="l">da, nempe iustum postulo,</div><div class="l">ni fallor, haud ullam tuus</div><div class="l">signat Deus pecuniam, </div><div class="l">nec, cum veniret, aureos</div><div class="l">secum Philippos detulit,</div><div class="l">praecepta sed verbis dedit,</div><div class="l">inanis a marsuppio.</div><div class="l">inplete dictorum fidem </div><div class="l">qua 1 vos per orbem venditis:</div><div class="l">nummos libenter reddite,</div><div class="l">estote verbis divites.’</div><div class="l">nil asperum Laurentius</div><div class="l">refert ad ista aut turbidum, </div><div class="l">sed, ut paratus obsequi,</div><div class="l">obtemperanter adnuit.</div><div class="l"><span class="q">‘est dives,’</span> inquit, ‘non nego,</div><div class="l">habetque nostra ecclesia</div><div class="l">opumque et auri plurimum, </div><div class="l">nec quisquam in orbe est ditior.</div><div class="l">is ipse tantum non habet</div><div class="l">argenteorum aenigmatum</div><div class="l">Augustus arcem possidens,</div><div class="l">cui nummus omnis scribitur. </div><div class="l">sed nec recuso prodere</div><div class="l">locupletis arcam numinis;</div><div class="l">vulgabo cuncta et proferam</div><div class="l">pretiosa quae Christus tenet.</div><div class="pagebreak" id="index.xml-pb-d30e593">[Page p.116]</div><div class="l">unum sed orans flagito, </div><div class="l">indutiarum paululum,</div><div class="l">quo fungar efficacius</div><div class="l">promissionis munere,</div><div class="l">dum tota digestim mihi</div><div class="l">Christi supellex scribitur; </div><div class="l">nam calculanda primitus,</div><div class="l">tum subnotanda est summula.’</div><div class="l">laetus tumescit gaudio</div><div class="l">praefectus ac spem 1 devorat,</div><div class="l">aurum velut iam conditum </div><div class="l">domi maneret gestiens.</div><div class="l">pepigere tempus tridui,</div><div class="l">laudatus inde absolvitur</div><div class="l">Laurentius, sponsor sui</div><div class="l">et sponsor ingentis lucri. </div><div class="l">tribus per urbem cursitat</div><div class="l">diebus infirma agmina</div><div class="l">omnesque qui poscunt stipem</div><div class="l">cogens in unum et congregans.</div><div class="l">illic utrisque obtutibus </div><div class="l">orbes cavatos praeferens</div><div class="l">baculo regebat praevio</div><div class="l">errore nutantem gradum,</div><div class="l">et claudus infracto genu,</div><div class="l">vel crure trunco semipes, </div><div class="l">breviorve planta ex altera</div><div class="l">gressum trahebat inparem.</div><div class="l">est ulcerosis artubus</div><div class="l">qui tabe corrupta fluat,</div><div class="l">est cuius arens dextera </div><div class="l">nervos in ulnam contrahat.</div><div class="l">tales plateis omnibus </div><div class="l">exquirit, adsuetos ali</div><div class="pagebreak" id="index.xml-pb-d30e665">[Page p.118]</div><div class="l">ecclesiae matris penu,</div><div class="l">quos ipse promus noverat.</div><div class="l">recenset exim singulos</div><div class="l">scribens viritim nomina,</div><div class="l">longo et locatos ordine</div><div class="l">adstare pro templo iubet.</div><div class="l">praescriptus et iam fluxerat </div><div class="l">dies: furebat fervidus</div><div class="l">iudex avaro spiritu,</div><div class="l">promissa solvi efflagitans.</div><div class="l">tum martyr: ‘adsistas velim</div><div class="l">coramque dispositas opes </div><div class="l">mirere, quas noster Deus</div><div class="l">praedives in sanctis habet.</div><div class="l">videbis ingens atrium</div><div class="l">fulgere vasis aureis,</div><div class="l">et per patentes porticus </div><div class="l">structos talentis ordines.’</div><div class="l">it ille nec pudet sequi,</div><div class="l">ventum ad sacratam ianuam,</div><div class="l">stabant catervae pauperum,</div><div class="l">inculta visu examina. </div><div class="l">fragor rogantum tollitur:</div><div class="l">praefectus horrescit stupens,</div><div class="l">conversus in Laurentium,</div><div class="l">oculisque turbatis minax.</div><div class="l">contra ille, <span class="q">‘quid frendens,’</span> ait,</div><div class="l">‘minitans? aut quid displicet?</div><div class="l">num sordida haec aut vilia,</div><div class="l">num despuenda existimas?</div><div class="l">aurum, quod ardenter sitis,</div><div class="l">effossa gignunt rudera</div><div class="l">et de metallis squalidis</div><div class="l">poenalis excudit labor,</div><div class="pagebreak" id="index.xml-pb-d30e741">[Page p.120]</div><div class="l">torrens vel amnis turbidis</div><div class="l">volvens harenis inplicat;</div><div class="l">quod terrulentum ac sordidum </div><div class="l">flammis necesse est decoqui.</div><div class="l">pudor per aurum solvitur,</div><div class="l">violatur auro integritas,</div><div class="l">pax occidit, fides perit,</div><div class="l">leges et ipsae intercidunt. </div><div class="l">quid tu venenum gloriae</div><div class="l">extollis et magni putas?</div><div class="l">si quaeris aurum verius,</div><div class="l">lux est et humanum genus.</div><div class="l">hi sunt alumni luminis, </div><div class="l">quos corpus artat debile,</div><div class="l">ne per salutem viscerum</div><div class="l">mens insolescat turgida.</div><div class="l">cum membra morbus dissicit,</div><div class="l">animus viget robustior, </div><div class="l">membris vicissim fortibus</div><div class="l">vis sauciatur sensuum.</div><div class="l">nam sanguis in culpam calens</div><div class="l">minus ministrat virium</div><div class="l">si fervor effetus malis </div><div class="l">clumbe virus contrahat.</div><div class="l">si forte detur optio,</div><div class="l">malim dolore asperrimo</div><div class="l">fragmenta membrorum pati</div><div class="l">et pulcher intus vivere. </div><div class="l">committe formas pestium</div><div class="l">et confer alternas lues:</div><div class="l">carnisne morbus foedior,</div><div class="l">an mentis et morum ulcera?</div><div class="l">nostri per artus debiles </div><div class="l">intus decoris integri</div><div class="pagebreak" id="index.xml-pb-d30e813">[Page p.122]</div><div class="l">sensum venusti innoxium</div><div class="l">laboris 1 expertes gerunt.</div><div class="l">vestros valentes corpore</div><div class="l">interna corrumpit lepra, </div><div class="l">errorque mancum claudicat</div><div class="l">et caeca fraus nihil videt.</div><div class="l">quemvis tuorum principum,1</div><div class="l">qui veste et ore praenitent,</div><div class="l">magis probabo debilem </div><div class="l">quam quis meorum est pauperum</div><div class="l">hunc, qui superbit serico,</div><div class="l">quem currus inflatum vehit,</div><div class="l">hydrops aquosus lucido</div><div class="l">tendit veneno intrinsecus. </div><div class="l">ast hic avarus contrahit</div><div class="l">manus recurvas et volam</div><div class="l">plicans aduncis unguibus</div><div class="l">laxare nervos non valet.</div><div class="l">istum libido foetida </div><div class="l">per scorta tractum publica</div><div class="l">luto et cloacis inquinat,</div><div class="l">dum spurca mendicat stupra.</div><div class="l">quid? ille fervens ambitu</div><div class="l">sitimque honoris aestuans </div><div class="l">mersisne anhelat febribus</div><div class="l">atque igne venarum furit?</div><div class="l">quisquis tacendi intemperans</div><div class="l">silenda prurit prodere,</div><div class="l">vexatur et scalpit iecur </div><div class="l">scabiemque cordis sustinet.</div><div class="l">quid invidorum pectorum</div><div class="l">strumas retexam turgidas?</div><div class="l">quid purulenta et livida</div><div class="l">malignitatum vulnera? </div><div class="pagebreak" id="index.xml-pb-d30e885">[Page p.124]</div><div class="l">tute ipse, qui Romam regis,</div><div class="l">contemptor aeterni Dei,</div><div class="l">dum daemonum sordes colis,</div><div class="l">morbo laboras regio.</div><div class="l">hi, quos superbus despicis, </div><div class="l">quos execrandos iudicas,</div><div class="l">brevi ulcerosos exuent</div><div class="l">artus et incolumes erunt,</div><div class="l">cum carne corruptissima</div><div class="l">tandem soluti ac liberi</div><div class="l">pulcherrimo vitae statu</div><div class="l">in arce lucebunt Patris,</div><div class="l">non sordidati aut debiles,</div><div class="l">sicut videntur interim,</div><div class="l">sed purpurantibus stolis </div><div class="l">clari et coronis aureis.</div><div class="l">tunc, si facultas subpetat,</div><div class="l">coram tuis obtutibus</div><div class="l">istos potentes saeculi</div><div class="l">velim recensendos dari. </div><div class="l">pannis videres obsitos</div><div class="l">et mucculentis naribus,</div><div class="l">mentum salivis uvidum,</div><div class="l">lipposque palpebra putri.</div><div class="l">peccante nil est taetrius, </div><div class="l">nil tam leprosum aut putidum</div><div class="l">cruda est cicatrix criminum</div><div class="l">oletque ut antrum Tartari.</div><div class="l">animabus inversa vice</div><div class="l">corrupta forma infligitur,</div><div class="l">quas pulcher aspectus prius</div><div class="l">in corpore oblectaverat.</div><div class="l">en ergo nummos aureos,</div><div class="l">quos proxime spoponderam,</div><div class="pagebreak" id="index.xml-pb-d30e957">[Page p.126]</div><div class="l">quos nec favillis obruat </div><div class="l">ruina nec fur subtrahat.</div><div class="l">nunc addo gemmas nobiles,</div><div class="l">ne pauperem Christum putes,</div><div class="l">gemmas corusci luminis,</div><div class="l">ornatur hoc templum quibus. </div><div class="l">cernis sacratas virgines,</div><div class="l">miraris intactas anus,</div><div class="l">primique post damnum tori</div><div class="l">ignis secundi nescias.</div><div class="l">hoc est monile ecclesiae, </div><div class="l">his illa gemmis comitur;</div><div class="l">dotata sic Christo placet,</div><div class="l">sic ornat altum verticem.</div><div class="l">eccum talenta, suscipe,</div><div class="l">ornabis urbem Romulam, </div><div class="l">ditabis et rem principis,</div><div class="l">fies et ipse ditior.’</div><div class="l"><span class="q">‘ridemur,’</span> exclamat furens 1</div><div class="l">praefectus, ‘et miris modis</div><div class="l">per tot figuras ludimur: </div><div class="l">et vivit insanum caput!</div><div class="l">inpune tantas, furcifer,</div><div class="l">strophas cavillo mimico</div><div class="l">te nexuisse existimas,</div><div class="l">dum scurra saltas fabulam? </div><div class="l">concinna visa urbanitas</div><div class="l">tractare nosmet ludicris?</div><div class="l">egon 2 cachinnis venditus</div><div class="l">acroma festivum fui?</div><div class="l">adeone nulla austeritas, </div><div class="l">censura nulla est fascibus?</div><div class="l">adeon securem publicam</div><div class="l">mollis retudit lenitas?</div><div class="pagebreak" id="index.xml-pb-d30e1032">[Page p.128]</div><div class="l">dicis, ' libenter oppetam,</div><div class="l">votiva mors est martyri.'</div><div class="l">est ista vobis, novimus,</div><div class="l">persuasionis vanitas.</div><div class="l">sed non volenti inpertiam</div><div class="l">praestetur ut mortis citae</div><div class="l">conpendiosus exitus, </div><div class="l">perire raptim non dabo.</div><div class="l">vitam tenebo et differam</div><div class="l">poenis morarum iugibus,</div><div class="l">et mors inextricabilis</div><div class="l">longos dolores protrahet.</div><div class="l">prunas tepentes sternite,</div><div class="l">ne fervor ignitus nimis</div><div class="l">os contumacis occupet</div><div class="l">et cordis intret abdita.</div><div class="l">vapor senescens langueat,</div><div class="l">qui fusus adflatu levi</div><div class="l">tormenta sensim temperet</div><div class="l">semustulati corporis.</div><div class="l">bene est quod ipse ex omnibus</div><div class="l">mysteriarches incidit; </div><div class="l">hic solus exemplum dabit</div><div class="l">quid mox timere debeant.</div><div class="l">conscende constratum rogum, </div><div class="l">ecumbe digno lectulo;</div><div class="l">tunc, si libebit, disputa</div><div class="l">nil esse Vulcanum meum.’</div><div class="l">haec fante praefecto truces</div><div class="l">hinc inde tortores parant</div><div class="l">nudare amictu martyrem,</div><div class="l">vincire membra et tendere. </div><div class="l">illi os decore splenduit</div><div class="l">fulgorque circumfusus est.</div><div class="pagebreak" id="index.xml-pb-d30e1104">[Page p.130]</div><div class="l">talem revertens legifer</div><div class="l">de monte vultum detulit,</div><div class="l">Iudaea quem plebs aureo </div><div class="l">bove inquinata et decolor</div><div class="l">expavit et faciem retro</div><div class="l">detorsit inpatiens Dei.</div><div class="l">talemque et ille praetulit</div><div class="l">oris corusci gloriam </div><div class="l">Stephanus per imbrem saxeum</div><div class="l">caelos apertos intuens.</div><div class="l">inluminatum hoc eminus</div><div class="l">recens piatis fratribus,</div><div class="l">baptisma quos nuper datum </div><div class="l">Christi capaces fecerat;</div><div class="l">ast inpiorum caecitas,</div><div class="l">os oblitum noctis situ</div><div class="l">nigrante sub velamine</div><div class="l">obducta, clarum non videt, </div><div class="l">Aegyptiae plagae in modum,</div><div class="l">quae, cum tenebris barbaros</div><div class="l">damnaret, Hebraeis diem</div><div class="l">sudo exhibebat lumine.</div><div class="l">quin ipsa odoris qualitas </div><div class="l">adusta quam reddit cutis</div><div class="l">diversa utrosque permovet:</div><div class="l">his nidor, illis nectar est,</div><div class="l">idemque sensus dispari</div><div class="l">variatus aura aut adficit </div><div class="l">horrore nares vindice</div><div class="l">aut mulcet oblectamine.</div><div class="l">sic ignis aeternus Deus,</div><div class="l">nam Christus ignis verus est;</div><div class="l">is ipse conplet lumine </div><div class="l">iustos et urit noxios.</div><div class="pagebreak" id="index.xml-pb-d30e1177">[Page p.132]</div><div class="l">postquam vapor diutinus</div><div class="l">decoxit exustum latus,</div><div class="l">ultro e catasta iudicem</div><div class="l">conpellat adfatu brevi: </div><div class="l">‘converte partem corporis</div><div class="l">satis crematam iugiter,</div><div class="l">et fac periclum, quid tuus</div><div class="l">Vulcanus ardens egerit.’</div><div class="l">praefectus inverti iubet. </div><div class="l">tunc ille: ‘coctum est, devora,</div><div class="l">et experimentum cape</div><div class="l">sit crudum an assum suavius.’</div><div class="l">haec ludibundus dixerat,</div><div class="l">caelum deinde suspicit, </div><div class="l">et congemescens obsecrat</div><div class="l">miseratus urbem Romulam:</div><div class="l">‘o Christe, nomen 1 unicum,</div><div class="l">o splendor, o virtus Patris,</div><div class="l">o factor orbis et poli, </div><div class="l">atque auctor horum moenium,</div><div class="l">qui sceptra Romae in vertice</div><div class="l">rerum locasti, sanciens</div><div class="l">mundum Quirinali togae</div><div class="l">servire et armis cedere, </div><div class="l">ut discrepantum gentium</div><div class="l">mores et observantiam</div><div class="l">linguasque et ingenia et sacra</div><div class="l">unis domares legibus,</div><div class="l">en omne sub regnum Remi </div><div class="l">mortale concessit genus,</div><div class="l">idem loquuntur dissoni</div><div class="l">ritus, id ipsum sentiunt.</div><div class="l">hoc destinatum quo magis</div><div class="l">ius Christiani nominis, </div><div class="pagebreak" id="index.xml-pb-d30e1249">[Page p.134]</div><div class="l">quodcumque terrarum iacet,</div><div class="l">uno inligaret vinculo.</div><div class="l">da, Christe, Romanis tuis</div><div class="l">sit Christiana ut civitas,</div><div class="l">per quam dedisti ut ceteris </div><div class="l">mens una sacrorum foret.</div><div class="l">confoederantur omnia</div><div class="l">hinc inde membra in symbolum.</div><div class="l">mansuescit orbis subditus,</div><div class="l">mansuescat et summum caput. </div><div class="l">advertat abiunctas plagas</div><div class="l">coire in unam gratiam;</div><div class="l">fiat fidelis Romulus,</div><div class="l">et ipse iam credat Numa.</div><div class="l">confundit error Troicus </div><div class="l">adhuc Catonum curiam,</div><div class="l">veneratus occultis focis</div><div class="l">Phrygum penates exules.</div><div class="l">Ianum bifrontem et Sterculum</div><div class="l">colit senatus (horreo </div><div class="l">tot monstra patrum dicere)</div><div class="l">et festa Saturni senis.</div><div class="l">absterge, Christe, hoc dedecus,</div><div class="l">emitte Gabriel tuum,</div><div class="l">agnoscat ut verum Deum </div><div class="l">errans Iuli caecitas.</div><div class="l">et iam tenemus obsides</div><div class="l">fidissimos huius spei,</div><div class="l">hic nempe iam regnant duo</div><div class="l">apostolorum principes, </div><div class="l">alter vocator gentium,</div><div class="l">alter cathedram possidens</div><div class="pagebreak" id="index.xml-pb-d30e1317">[Page p.136]</div><div class="l">primam recludit creditas</div><div class="l">aeternitatis ianuas.</div><div class="l">discede, adulter Iuppiter, </div><div class="l">stupro sororis oblite,</div><div class="l">relinque Romam liberam,</div><div class="l">plebemque iam Christi fuge.</div><div class="l">te Paulus hinc exterminat,</div><div class="l">te sanguis exturbat Petri, </div><div class="l">tibi id, quod ipse armaveras,</div><div class="l">factum Neronis officit.</div><div class="l">video futurum principem</div><div class="l">quandoque, qui servus Dei</div><div class="l">taetris sacrorum sordibus </div><div class="l">servire Romam non sinat,</div><div class="l">qui templa claudat vectibus,</div><div class="l">valvas eburnas obstruat,</div><div class="l">nefasta damnet limina,</div><div class="l">obdens aenos pessulos. </div><div class="l">tunc pura ab omni sanguine</div><div class="l">tandem nitebunt marmora,</div><div class="l">stabunt et aera innoxia,</div><div class="l">quae nunc habentur idola.’</div><div class="l">hic finis orandi fuit </div><div class="l">et finis idem vinculi</div><div class="l">carnalis: erupit volens</div><div class="l">vocem secutus spiritus.</div><div class="l">vexere corpus subditis</div><div class="l">cervicibus quidam patres, </div><div class="l">quos mira libertas viri</div><div class="l">ambire Christum suaserat.</div><div class="l">repens medullas indoles</div><div class="l">adflarat et coegerat</div><div class="l">amore sublimis Dei </div><div class="l">odisse nugas pristinas.</div><div class="pagebreak" id="index.xml-pb-d30e1389">[Page p.138]</div><div class="l">refrixit ex illo die</div><div class="l">cultus deorum turpium:</div><div class="l">plebs in sacellis rarior,</div><div class="l">Christi ad tribunal curritur. </div><div class="l">sic dimicans Laurentius</div><div class="l">non ense praecinxit latus,</div><div class="l">hostile sed ferrum retro</div><div class="l">torquens in auctorem tulit.</div><div class="l">dum daemon invictum Dei </div><div class="l">testem lacessit proelio,</div><div class="l">perfossus ipse concidit</div><div class="l">et stratus aeternum iacet.</div><div class="l">mors illa sancti martyris</div><div class="l">mors vera templorum fuit; </div><div class="l">tunc Vesta Palladios Lares</div><div class="l">inpune sensit deseri.</div><div class="l">quidquid Quiritum sueverat</div><div class="l">orare simpuvium Numae,</div><div class="l">Christi frequentans atria </div><div class="l">hymnis resultat martyrem.</div><div class="l">ipsa et senatus lumina,</div><div class="l">quondam luperci aut flamines,</div><div class="l">apostolorum et martyrum</div><div class="l">exosculantur limina. </div><div class="l">videmus inlustres domos,</div><div class="l">sexu ex utroque nobiles,</div><div class="l">offerre votis pignera</div><div class="l">clarissimorum liberum.</div><div class="l">vittatus olim pontifex </div><div class="l">adscitur in signum crucis,</div><div class="l">aedemque, Laurenti, tuam</div><div class="l">Vestalis intrat Claudia.</div><div class="l">O ter quaterque et septies</div><div class="l">beatus urbis incola, </div><div class="pagebreak" id="index.xml-pb-d30e1461">[Page p.140]</div><div class="l">qui te ac tuorum comminus</div><div class="l">sedem celebrat ossuum,</div><div class="l">cui propter advolvi licet,</div><div class="l">qui fletibus spargit locum,</div><div class="l">qui pectus in terram premit, </div><div class="l">qui vota fundit murmure.</div><div class="l">nos Vasco Hiberus dividit</div><div class="l">binis remotos Alpibus,</div><div class="l">trans Cottianorum iuga,</div><div class="l">trans et Pyrenas ninguidos. </div><div class="l">vix fama nota est, abditis</div><div class="l">quam plena sanctis Roma sit,</div><div class="l">quam dives urbanum solum</div><div class="l">sacris sepulcris floreat.</div><div class="l">sed qui caremus his bonis </div><div class="l">nec sanguinis vestigia</div><div class="l">videre coram possumus,</div><div class="l">caelum intuemur eminus.</div><div class="l">sic, sancte Laurenti, tuam</div><div class="l">nos passionem quaerimus: </div><div class="l">est aula nam duplex tibi,</div><div class="l">hic corporis, mentis polo.</div><div class="l">illic inenarrabili</div><div class="l">allectus urbi municeps</div><div class="l">aeternae in arce curiae </div><div class="l">gestas coronam civicam.</div><div class="l">videor videre inlustribus</div><div class="l">gemmis coruscantem virum,</div><div class="l">quem Roma caelestis sibi</div><div class="l">legit perennem consulem. </div><div class="l">quae sit potestas credita</div><div class="l">et muneris quantum datum,</div><div class="l">probant Quintum gaudia,</div><div class="l">quibus rogatus adnuis.</div><div class="pagebreak" id="index.xml-pb-d30e1533">[Page p.142]</div><div class="l">quod quisque supplex postulat, </div><div class="l">fert inpetratum prospere;</div><div class="l">poscunt, iocantur,1 indicant,</div><div class="l">et tristis haud ullus redit,</div><div class="l">ceu praesto semper adsies</div><div class="l">tuosque alumnos urbicos </div><div class="l">lactante conplexus sinu</div><div class="l">paterno amore nutrias.</div><div class="l">hos inter, o Christi decus,</div><div class="l">audi poetam rusticum</div><div class="l">cordis fatentem crimina </div><div class="l">et facta prodentem sua.</div><div class="l">indignus, agnosco et scio,</div><div class="l">quem Christus ipse exaudiat,</div><div class="l">sed per patronos martyras</div><div class="l">potest medellam consequi. </div><div class="l">audi benignus supplicem</div><div class="l">Christi reum Prudentium,</div><div class="l">et servientem corpori</div><div class="l">absolve vinclis saeculi.</div></div><div class="textpart" id="index.xml-body.1_div.1_div.3"><h3><span class="headingNumber">1.3. </span><span class="head">Hymnus in honorem Passionis Eulaliae Beatissimae Martyris.</span></h3><div class="l">GERMINE nobilis Eulalia</div><div class="l">mortis et indole nobilior</div><div class="l">Emeritam sacra virgo suam,</div><div class="l">cuius ab ubere progenita est,</div><div class="l">ossibus ornat, amore colit. </div><div class="pagebreak" id="index.xml-pb-d30e1589">[Page p.144]</div><div class="l">proximus occiduo locus est</div><div class="l">qui tulit hoc decus egregium,</div><div class="l">urbe potens, populis locuples,</div><div class="l">sed mage sanguine martyrii</div><div class="l">virgineoque potens titulo. </div><div class="l">curriculis tribus atque novem</div><div class="l">tres hiemes quater adtigerat,</div><div class="l">cum crepitante pyra trepidos</div><div class="l">terruit aspera carnifices,</div><div class="l">supplicium sibi dulce rata. </div><div class="l">iam dederat prius indicium</div><div class="l">tendere se Patris ad solium</div><div class="l">nec sua membra dicata toro:</div><div class="l">ipsa crepundia reppulerat,</div><div class="l">ludere nescia pusiola; </div><div class="l">spernere sucina, flare 1 rosas,</div><div class="l">fulva monilia respuere,</div><div class="l">ore severa, modesta gradu,</div><div class="l">moribus et nimium teneris</div><div class="l">canitiem meditata senum. </div><div class="l">ast ubi se furiata luis</div><div class="l">excitat in famulos Domini</div><div class="l">Christicolasque cruenta iubet</div><div class="l">tura cremare, iecur pecudis</div><div class="l">mortiferis adolere deis, </div><div class="l">infremuit sacer Eulaliae</div><div class="l">spiritus, ingeniique ferox</div><div class="l">turbida frangere bella parat,</div><div class="l">et rude pectus anhela Deo</div><div class="l">femina provocat arma virum. </div><div class="l">sed pia cura parentis agit</div><div class="l">virgo animosa domi ut lateat</div><div class="l">abdita rure et ab urbe procul,</div><div class="l">ne fera sanguinis in pretium</div><div class="pagebreak" id="index.xml-pb-d30e1661">[Page p.146]</div><div class="l">mortis amore puella ruat. </div><div class="l">illa perosa quietis opem</div><div class="l">degeneri tolerare mora</div><div class="l">nocte fores sine teste movet</div><div class="l">saeptaque claustra fugax aperit,</div><div class="l">inde per invia carpit iter. </div><div class="l">ingreditur pedibus laceris</div><div class="l">per loca senta situ et vepribus</div><div class="l">angelico comitata choro,</div><div class="l">et licet horrida nox sileat,</div><div class="l">lucis habet tamen illa ducem. </div><div class="l">sic habuit generosa patrum</div><div class="l">turba columniferum radium,</div><div class="l">scindere qui tenebrosa potens</div><div class="l">nocte viam face perspicua</div><div class="l">praestitit intereunte chao. </div><div class="l">non aliter pia virgo viam</div><div class="l">nocte secuta diem meruit</div><div class="l">nec tenebris adoperta fuit,</div><div class="l">regna Canopica cum fugeret</div><div class="l">et super astra pararet iter. </div><div class="l">illa gradu cita pervigili</div><div class="l">milia multa prius peragit</div><div class="l">quam plaga pandat Eoa polum;</div><div class="l">mane superba tribunal adit</div><div class="l">fascibus adstat et in mediis </div><div class="l">vociferans: ‘rogo, quis furor est</div><div class="l">perdere praecipites animas</div><div class="l">et male prodiga corda sui</div><div class="l">sternere rasilibus scopulis,</div><div class="l">omnipatremque negare Deum? </div><div class="l">quaeritis, o miseranda manus,</div><div class="l">Christicolum genus? en ego sum</div><div class="l">daemonicis inimica sacris,</div><div class="pagebreak" id="index.xml-pb-d30e1733">[Page p.148]</div><div class="l">idola protero sub pedibus,</div><div class="l">pectore et ore Deum fateor. </div><div class="l">Isis, Apollo, venus nihil est,</div><div class="l">Maximianus et ipse nihil:</div><div class="l">illa nihil, quia facta manu,</div><div class="l">hic manuum quia facta colit,</div><div class="l">frivola utraque et utraque nihil. </div><div class="l">Maximianus, opum dominus</div><div class="l">et tamen ipse cliens lapidum,</div><div class="l">prostituat voveatque suis</div><div class="l">numinibus caput ipse suum:</div><div class="l">pectora cur generosa quatit? </div><div class="l">dux bonus, arbiter egregius,</div><div class="l">sanguine pascitur innocuo,</div><div class="l">corporibusque piis inhians</div><div class="l">viscera sobria dilacerat,</div><div class="l">gaudet et excruciare fidem. </div><div class="l">ergo age, tortor, adure, seca,</div><div class="l">divide membra coacta luto.</div><div class="l">solvere rem fragilem facile est:</div><div class="l">non penetrabitur interior</div><div class="l">exagitante dolore animus.’</div><div class="l">talibus excitus in furias</div><div class="l">praetor ait: ‘rape praecipitem,</div><div class="l">lictor, et obrue suppliciis,</div><div class="l">sentiat esse deos patrios</div><div class="l">nec leve principis imperium. </div><div class="l">quam cuperem tamen ante necem,</div><div class="l">si potis est, revocare tuam,</div><div class="l">torva puellula, nequitiam,</div><div class="l">respice gaudia quanta metas,</div><div class="l">quae tibi fert genialis honor. </div><div class="l">te lacrimis labefacta domus</div><div class="l">prosequitur generisque tui</div><div class="pagebreak" id="index.xml-pb-d30e1806">[Page p.150]</div><div class="l">ingemit anxia nobilitas,</div><div class="l">flore 1 quod occidis in tenero,</div><div class="l">proxima dotibus et thalamis. </div><div class="l">non movet aurea pompa tori,</div><div class="l">non pietas veneranda senum,</div><div class="l">quos temeraria debilitas?</div><div class="l">ecce parata ministeria</div><div class="l">excruciabilis exitii: </div><div class="l">aut gladio feriere caput,</div><div class="l">aut laniabere membra feris,</div><div class="l">aut facibus data fumificis</div><div class="l">flebiliterque ululanda tuis</div><div class="l">in cineres resoluta flues. </div><div class="l">haec, rogo, quis labor est fugere?</div><div class="l">si modicum salis eminulis</div><div class="l">turis et exiguum digitis</div><div class="l">tangere, virgo, benigna velis,</div><div class="l">poena gravis procul afuerit.’</div><div class="l">martyr ad ista nihil; sed enim</div><div class="l">infremit inque tyranni oculos</div><div class="l">sputa iacit, simulacra dehinc</div><div class="l">dissipat inpositamque molam</div><div class="l">turibulis pede prosubigit. </div><div class="l">nec mora, carnifices gemini</div><div class="l">iuncea pectora dilacerant</div><div class="l">et latus ungula virgineum</div><div class="l">pulsat utrimque et ad ossa secat</div><div class="l">Eulalia numerante notas. </div><div class="l">‘scribens ecce mihi, Domine,</div><div class="l">quam iuvat hos apices legere</div><div class="l">qui tua, Christe, tropaea notant!</div><div class="l">nomen et ipsa sacrum loquitur</div><div class="l">purpura sanguinis eliciti.’</div><div class="l">haec sine fletibus et gemitu</div><div class="pagebreak" id="index.xml-pb-d30e1878">[Page p.152]</div><div class="l">laeta canebat et intrepida;</div><div class="l">dirus abest dolor ex animo,</div><div class="l">membraque picta cruore novo</div><div class="l">fonte cutem recalente lavant. </div><div class="l">ultima carnificina dehinc,</div><div class="l">non laceratio vulnifica,</div><div class="l">crate tenus nec arata cutis,</div><div class="l">flamma sed undique lampadibus</div><div class="l">in latera stomachumque furit. </div><div class="l">crinis odorus ut in iugulos</div><div class="l">fluxerat involitans umeris,</div><div class="l">quo pudibunda pudicitia</div><div class="l">virgineusque lateret honos,</div><div class="l">tegmine verticis opposito, </div><div class="l">flamma crepans volat in faciem</div><div class="l">perque comas vegetata caput</div><div class="l">occupat exsuperatque apicem;</div><div class="l">virgo citum cupiens obitum</div><div class="l">appetit et bibit ore rogum. </div><div class="l">emicat inde columba repens</div><div class="l">martyris os nive candidior</div><div class="l">visa relinquere et astra sequi;</div><div class="l">spiritus hic erat Eulaliae</div><div class="l">lacteolus, celer, innocuus. </div><div class="l">colla fluunt abeunte anima</div><div class="l">et rogus igneus emoritur;</div><div class="l">pax datur artubus exanimis,</div><div class="l">flatus in aethere plaudit ovans</div><div class="l">templaque celsa petit volucer. </div><div class="l">vidit et ipse satelles avem</div><div class="l">feminae ab ore meare palam,</div><div class="l">obstupefactus et adtonitus</div><div class="l">prosilit et sua gesta fugit,</div><div class="l">lictor et ipse fugit pavidus. </div><div class="pagebreak" id="index.xml-pb-d30e1950">[Page p.154]</div><div class="l">ecce nivem glacialis hiems</div><div class="l">ingerit et tegit omne forum,</div><div class="l">membra tegit simul Eulaliae</div><div class="l">axe iacentia sub gelido</div><div class="l">pallioli vice linteoli. </div><div class="l">cedat amor lacrimantum hominum,</div><div class="l">qui celebrare suprema solent,</div><div class="l">flebile cedat et officium:</div><div class="l">ipsa elementa iubente Deo</div><div class="l">exequias tibi, virgo, ferunt. </div><div class="l">nunc locus Emerita est tumulo,</div><div class="l">clara colonia Vettoniae,</div><div class="l">quam memorabilis amnis Ana</div><div class="l">praeterit et viridante rapax</div><div class="l">gurgite moenia pulchra lavit. </div><div class="l">hic, ubi marmore perspicuo</div><div class="l">atria luminat alma nitor</div><div class="l">et peregrinus et indigena,</div><div class="l">relliquias cineresque sacros</div><div class="l">servat humus veneranda sinu.</div><div class="l">tecta corusca super rutilant</div><div class="l">de laquearibus aureolis</div><div class="l">saxaque caesa solum variant,</div><div class="l">floribus ut rosulenta putes</div><div class="l">prata rubescere multimodis. </div><div class="l">carpite purpureas violas</div><div class="l">sanguineosque crocos metite,</div><div class="l">non caret his genialis hiems,</div><div class="l">laxat et arva tepens glacies,</div><div class="l">floribus ut cumulet calathos. </div><div class="l">ista comantibus e foliis</div><div class="l">munera, virgo puerque, date.</div><div class="l">ast ego serta choro in medio</div><div class="l">texta feram pede dactylico,</div><div class="pagebreak" id="index.xml-pb-d30e2022">[Page p.156]</div><div class="l">vilia, marcida, festa tamen. </div><div class="l">sic venerarier ossa libet</div><div class="l">ossibus altar et inpositum:</div><div class="l">illa Dei sita sub pedibus</div><div class="l">prospicit haec populosque suos</div><div class="l">carmine propitiata fovet. </div></div><div class="textpart" id="index.xml-body.1_div.1_div.4"><h3><span class="headingNumber">1.4. </span><span class="head">Hymnus in honorem Sanctorum Decem et Octo Martyrum Caesaraugustanorum.</span></h3><div class="l">Bis novem noster populus sub uno</div><div class="l">martyrum servat cineres sepulcro:</div><div class="l">Caesaraugustam vocitamus urbem</div><div class="l">res cui tanta est.</div><div class="l">plena magnorum domus angelorum </div><div class="l">non timet mundi fragilis ruinam,</div><div class="l">tot sinu gestans simul offerenda</div><div class="l">munera Christo,</div><div class="l">cum Deus dextram quatiens coruscam</div><div class="l">nube subnixus veniet rubente </div><div class="l">gentibus iustam positurus aequo</div><div class="l">pondere libram,</div><div class="l">orbe de magno caput excitata</div><div class="l">obviam Christo properanter ibit</div><div class="l">civitas quaeque pretiosa portans </div><div class="l">dona canistris.</div><div class="l">Afra Carthago tua promet ossa,</div><div class="l">ore facundo Cypriane doctor,</div><div class="l">Corduba Acisclum dabit et Zoellum,</div><div class="l">tresque coronas. </div><div class="pagebreak" id="index.xml-pb-d30e2080">[Page p.158]</div><div class="l">tu tribus gemmis diadema pulchrum</div><div class="l">offeres Christo, genetrix piorum</div><div class="l">Tarraco, intexit cui Fructuosus</div><div class="l">sutile vinclum,</div><div class="l">nomen hoc gemmae strophio inligatae est; </div><div class="l">emicant iuxta lapides gemelli</div><div class="l">ardet et splendor parilis duorum</div><div class="l">igne corusco.</div><div class="l">parva Felicis decus exhibebit</div><div class="l">artubus sanctis locuples Gerunda; </div><div class="l">nostra gestabit Calagurris ambos</div><div class="l">quos veneramur.</div><div class="l">Barchinon claro Cucufate freta</div><div class="l">surget, et Paulo speciosa Narbo,</div><div class="l">teque praepollens Arelas habebit, </div><div class="l">sancte Genesi.</div><div class="l">Lusitanorum caput oppidorum</div><div class="l">urbs adoratae cineres puellae</div><div class="l">obviam Christo rapiens ad aram</div><div class="l">porriget ipsam. </div><div class="l">sanguinem Iusti, cui Pastor haeret,</div><div class="l">ferculum duplex geminumque donum</div><div class="l">ferre Complutum gremio iuvabit</div><div class="l">membra duorum,</div><div class="l">ingeret Tingis sua Cassianum, </div><div class="l">festa Massylum monumenta regum,</div><div class="l">qui cinis gentes domitas coegit</div><div class="l">ad iuga Christi.</div><div class="l">singulis paucae, tribus aut duobus,</div><div class="pagebreak" id="index.xml-pb-d30e2142">[Page p.160]</div><div class="l">forsan et quinis aliquae placebunt </div><div class="l">testibus Christi prius hostiarum</div><div class="l">pignere functae:</div><div class="l">tu decem sanctos revehes et octo,</div><div class="l">Caesaraugusta studiosa Christo,</div><div class="l">verticem flavis oleis revincta, </div><div class="l">pacis honore,</div><div class="l">sola in occursum numerosiores</div><div class="l">martyrum turbas Domino parasti,</div><div class="l">sola praedives pietate multa</div><div class="l">luce frueris. </div><div class="l">vix parens orbis populosa Poeni,</div><div class="l">ipsa vix Roma in solio locata</div><div class="l">te, decus nostrum, superare in isto </div><div class="l">munere digna est.</div><div class="l">omnibus portis sacer immolatus </div><div class="l">sanguis exclusit genus invidorum</div><div class="l">daemonum et nigras pepulit tenebras</div><div class="l">urbe piata.</div><div class="l">nullus umbrarum latet intus horror,</div><div class="l">pulsa nam pestis populum refugit; </div><div class="l">Christus in totis habitat plateis,</div><div class="l">Christus ubique est.</div><div class="l">martyrum credas patriam coronis</div><div class="l">debitam sacris, chorus unde surgens</div><div class="l">tendit in caelum niveus togatae </div><div class="l">nobilitatis,</div><div class="l">inde, vincenti, tua palma nata est,</div><div class="l">clerus hic tantum peperit triumphum,</div><div class="l">hic sacerdotum domus infulata </div><div class="l">Valeriorum. </div><div class="l">saevus antiquis quotiens procellis</div><div class="l">turbo vexatum tremefecit orbem,</div><div class="pagebreak" id="index.xml-pb-d30e2212">[Page p.162]</div><div class="l">tristior templum rabies in istud</div><div class="l">intulit iras,</div><div class="l">nec furor quisquam sine laude nostrum </div><div class="l">cessit aut clari vacuus cruoris;</div><div class="l">martyrum semper numerus sub omni</div><div class="l">grandine crevit,</div><div class="l">nonne, vincenti, peregri necandus</div><div class="l">martyr his terris tenui notasti </div><div class="l">sanguinis rore speciem futuri</div><div class="l">morte propinqua?</div><div class="l">hoc colunt cives, velut ipsa membra</div><div class="l">caespes includat suus et paterno</div><div class="l">servet amplectens tumulo beati </div><div class="l">martyris ossa.</div><div class="l">noster est, quamvis procul hinc in urbe</div><div class="l">passus ignota dederit sepulcri</div><div class="l">gloriam victor prope litus altae</div><div class="l">forte Sagunti. </div><div class="l">noster et nostra puer in palaestra</div><div class="l">arte virtutis fideique olivo</div><div class="l">unctus horrendum didicit domare</div><div class="l">viribus hostem,</div><div class="l">noverat templo celebres in isto </div><div class="l">octies partas deciesque palmas;</div><div class="l">laureis doctus patriis eadem</div><div class="l">laude cucurrit,</div><div class="l">hic et, Encrati, recubant tuarum</div><div class="l">ossa virtutum, quibus efferati </div><div class="l">spiritum mundi, violenta virgo, </div><div class="l">dedecorasti.</div><div class="l">martyrum nulli remanente vita</div><div class="l">contigit terris habitare nostris;</div><div class="l">sola tu morti propriae superstes </div><div class="l">vivis in orbe.</div><div class="pagebreak" id="index.xml-pb-d30e2284">[Page p.164]</div><div class="l">vivis, ac poenae seriem retexis,</div><div class="l">carnis et caesae spolium retentans</div><div class="l">taetra quam sulcos habeant amaros</div><div class="l">vulnera narras. </div><div class="l">barbarus tortor latus omne carpsit,</div><div class="l">sanguis inpensus, lacerata membra,</div><div class="l">pectus abscisa patuit papilla</div><div class="l">corde sub ipso.</div><div class="l">iam minus mortis pretium peractae est, </div><div class="l">quae venenatos abolens dolores</div><div class="l">concitam membris tribuit quietem</div><div class="l">fine soporo.</div><div class="l">cruda te longum tenuit cicatrix</div><div class="l">et diu venis dolor haesit ardens,</div><div class="l">dum putrescentes tenuat medullas</div><div class="l">tabidus umor.</div><div class="l">invidus quamvis obitum supremum</div><div class="l">persecutoris gladius negarit,</div><div class="l">plena te, martyr, tamen ut peremptam, </div><div class="l">poena coronat,</div><div class="l">vidimus partem iecoris revulsam</div><div class="l">ungulis longe iacuisse pressis:</div><div class="l">mors habet pallens aliquid tuorum</div><div class="l">te quoque viva. </div><div class="l">hunc novum nostrae titulum fruendum</div><div class="l">Caesaraugustae dedit ipse Christus,</div><div class="l">iuge viventis domus ut dicata</div><div class="l">martyris esset,</div><div class="l">ergo ter senis sacra candidatis, </div><div class="l">dives Optato, simul et Luperco,</div><div class="l">perge conscriptum tibimet senatum</div><div class="l">pangere psalmis,</div><div class="l">ede Successum, cane Martialem,</div><div class="l">mors et Urbani tibi concinatur, </div><div class="pagebreak" id="index.xml-pb-d30e2357">[Page p.166]</div><div class="l">Iuliam cantus resonet simulque </div><div class="l">Quintilianum.</div><div class="l">Publium pangat chorus et revolvat</div><div class="l">quale Frontonis fuerit tropaeum,</div><div class="l">quid bonus Felix tulerit, quid acer </div><div class="l">Caecilianus,</div><div class="l">quantus, Evoti, tua bella sanguis</div><div class="l">tinxerit, quantus tua, Primitive,</div><div class="l">tum tuos vivax recolat triumphos</div><div class="l">laus, Apodemi. </div><div class="l">quattuor posthinc superest virorum</div><div class="l">nomen extolli renuente metro,</div><div class="l">quos Saturninos memorat vocatos</div><div class="l">prisca vetustas,</div><div class="l">carminis leges amor aureorum </div><div class="l">nominum parvi facit, et loquendi</div><div class="l">cura de sanctis vitiosa non est</div><div class="l">nec rudis umquam,</div><div class="l">plenus est artis modus adnotatas</div><div class="l">nominum formas recitare Christo, </div><div class="l">quas tenet caeli liber explicandus</div><div class="l">tempore iusto,</div><div class="l">octo tunc sanctos recolet decemque</div><div class="l">angelus coram Patre Filioque</div><div class="l">urbis unius regimen tenentes <span class="note" id="Note1"><span class="noteLabel">marg</span>175&gt;</span></div><div class="l">iure sepulcri.</div><div class="l">quin ad antiquum numerum trahetur</div><div class="l">viva post poenae specimen puella,</div><div class="l">morsque 1 vincenti, cui sanguis hinc est</div><div class="l">fons et honoris, </div><div class="l">additis 2 Gaio (nec enim silendi)</div><div class="l">teque, Crementi, quibus incruentum</div><div class="pagebreak" id="index.xml-pb-d30e2428">[Page p.168]</div><div class="l">ferre provenit decus ex secundo</div><div class="l">laudis agone,</div><div class="l">ambo confessi Dominum steterunt </div><div class="l">acriter contra fremitum latronum,</div><div class="l">ambo gustarunt leviter saporem</div><div class="l">martyriorum,</div><div class="l">haec sub altari sita sempiterno</div><div class="l">lapsibus nostris veniam precatur </div><div class="l">turba, quam servat procerum creatrix </div><div class="l">purpureorum</div><div class="l">nos pio fletu, date, perluamus</div><div class="l">marmorum sulcos, quibus est. operta</div><div class="l">spes ut absolvam retinaculorum </div><div class="l">vincla meorum,</div><div class="l">sterne te totam generosa sanctis</div><div class="l">civitas mecum tumulis; deinde</div><div class="l">mox resurgentes animas et artus</div><div class="l">tota sequeris. </div></div><div class="textpart" id="index.xml-body.1_div.1_div.5"><h3><span class="headingNumber">1.5. </span><span class="head">Passio Sancti Vincenti Martyris.</span></h3><div class="l">Beate martyr, prospera</div><div class="l">diem triumphalem tuum,</div><div class="l">quo sanguinis merces tibi</div><div class="l">corona, Vincenti, datur.</div><div class="l">hic te ex tenebris saeculi </div><div class="l">tortore victo et iudice</div><div class="l">evexit ad caelum dies</div><div class="l">Christoque ovantem reddidit.</div><div class="pagebreak" id="index.xml-pb-d30e2485">[Page p.170]</div><div class="l">nunc angelorum particeps</div><div class="l">conlucis insigni stola, </div><div class="l">quam testis indomabilis</div><div class="l">rivis cruoris laveras,</div><div class="l">cum te satelles idoli</div><div class="l">praecinctus atris legibus</div><div class="l">litare divis gentium </div><div class="l">ferro et catenis cogeret.</div><div class="l">ac verba primum mollia</div><div class="l">suadendo blande effuderat,</div><div class="l">captator ut vitulum lupus</div><div class="l">rapturus adludit prius. </div><div class="l"><span class="q">‘rex,’</span> inquit, ‘orbis maximus,</div><div class="l">qui sceptra gestat Romula,1</div><div class="l">servire sanxit omnia</div><div class="l">priscis deorum cultibus.</div><div class="l">vos, Nazareni, adsistite, </div><div class="l">rudemque ritum spernite.</div><div class="l">haec saxa, quae princeps colit,</div><div class="l">placate fumo et victima.’</div><div class="l">exclamat hic Vincentius,</div><div class="l">Levita de tribu sacra, </div><div class="l">minister altaris Dei,</div><div class="l">septem ex columnis lacteis;</div><div class="l">‘tibi ista praesint numina,</div><div class="l">tu saxa, tu lignum colas,</div><div class="l">tu mortuorum mortuus </div><div class="l">fias deorum pontifex.</div><div class="l">nos lucis auctorem Patrem</div><div class="l">eiusque Christum Filium,</div><div class="l">qui solus ac verus Deus,</div><div class="l">Datiane, confitebimur.’</div><div class="l">hic ille iam commotior,</div><div class="l"><span class="q">‘audesne, non felix,’</span> ait,</div><div class="pagebreak" id="index.xml-pb-d30e2564">[Page p.172]</div><div class="l">‘ius hoc deorum et principum</div><div class="l">violare verbis asperis,</div><div class="l">ius et sacratum et publicum, </div><div class="l">cui cedit humanum genus,</div><div class="l">nec te iuventae fervidae</div><div class="l">instans periclum permovet?</div><div class="l">hoc namque decretum cape:</div><div class="l">aut ara ture et caespite </div><div class="l">precanda iam nunc est tibi,</div><div class="l">aut mors luenda est sanguine.’</div><div class="l">respondit ille altrinsecus:</div><div class="l">‘age ergo, quidquid virium,</div><div class="l">quidquid potestatis tibi est, </div><div class="l">palam reluctor, exere!</div><div class="l">vox nostra quae sit, accipe:</div><div class="l">est Christus et Pater Deus:</div><div class="l">servi huius et testes sumus;</div><div class="l">extorque, si potes, fidem! </div><div class="l">tormenta, carcer, ungulae</div><div class="l">stridensque flammis lammina,</div><div class="l">atque ipsa poenarum ultima</div><div class="l">mors Christianis ludus est.</div><div class="l">o vestra inanis vanitas </div><div class="l">scitumque brutum Caesaris!</div><div class="l">condigna vestris sensibus</div><div class="l">coli iubetis numina</div><div class="l">excisa fabrili manu,</div><div class="l">cavis recocta et follibus, </div><div class="l">quae voce, quae gressu carent</div><div class="l">inmota, caeca, elinguia.</div><div class="l">his sumptuosa splendido</div><div class="l">delubra crescunt marmore,</div><div class="l">his colla mugientium </div><div class="l">percussa taurorum cadunt.</div><div class="pagebreak" id="index.xml-pb-d30e2636">[Page p.174]</div><div class="l">at sunt 1 et illic spiritus,</div><div class="l">sunt, sed magistri criminum</div><div class="l">vestrae et salutis aucupes,</div><div class="l">vagi, inpotentes, sordidi, </div><div class="l">qui vos latenter incitos</div><div class="l">in omne conpellunt nefas,</div><div class="l">vastare iustos caedibus,</div><div class="l">plebem piorum carpere.</div><div class="note" id="Note2"><span class="noteLabel">marg</span>85</div><div class="l">norunt et ipsi ac sentiunt</div><div class="l">pollere Christum et vivere,</div><div class="l">eiusque iam iamque adfore</div><div class="l">regnum tremendum perfidis.</div><div class="l">clamant fatentes denique</div><div class="l">pulsi ex latebris viscerum 2 </div><div class="l">virtute Christi et nomine,</div><div class="l">divique et idem daemones.’</div><div class="l">his intonantem martyrem</div><div class="l">iudex profanus non tulit.</div><div class="l">conclamat: ‘os obtrudite, </div><div class="l">ne plura iactet inprobus.</div><div class="l">vocem loquentis claudite</div><div class="l">raptimque lictores date,</div><div class="l">illos reorum Plutones</div><div class="l">pastos resectis carnibus.3 </div><div class="l">iam faxo ius praetorium</div><div class="l">conviciator sentiat,</div><div class="l">inpune ne nostris sibi</div><div class="l">dis destruendis luserit.</div><div class="l">tibi ergo soli, contumax, </div><div class="l">Tarpeia calcentur sacra?</div><div class="l">tu porro solus obteras</div><div class="l">Romam, senatum, Caesarem?</div><div class="l">vinctum retortis bracchiis</div><div class="l">sursum ac deorsum cxtendite, </div><div class="pagebreak" id="index.xml-pb-d30e2710">[Page p.176]</div><div class="l">conpago donec ossuum</div><div class="l">divulsa membratim crepet.</div><div class="l">posthinc hiulcis ictibus</div><div class="l">nudate costarum abdita,</div><div class="l">ut per latebras 1 vulnerum </div><div class="l">iecur retectum palpitet.’</div><div class="l">ridebat haec miles Dei</div><div class="l">manus cruentas increpans</div><div class="l">quod fixa non profundius</div><div class="l">intraret artus ungula. </div><div class="l">ac iam omne robur fortium</div><div class="l">eviscerando cesserat,</div><div class="l">nisusque anhelus solverat</div><div class="l">fessos lacertorum toros.</div><div class="l">ast ille tanto laetior </div><div class="l">omni vacantem nubilo</div><div class="l">frontem serenam luminat</div><div class="l">te, Christe, praesentem videns.</div><div class="l"><span class="q">‘quis vultus iste, pro pudor!’</span></div><div class="l">Datianus aiebat furens, </div><div class="l">‘gaudet, renidet, provocat</div><div class="l">tortore tortus acrior!</div><div class="l">nil illa vis exercita</div><div class="l">tot noxiorum mortibus</div><div class="l">agone in isto proficit, </div><div class="l">ars et dolorum vincitur.</div><div class="l">sed vos, alumni carceris,</div><div class="l">par semper invictum mihi,</div><div class="l">cohibete paulum dexteras,</div><div class="l">respiret ut lassus vigor. </div><div class="l">praesicca rursus ulcera,</div><div class="l">dum se cicatrix colligit</div><div class="l">refrigerati sanguinis,</div><div class="l">manus resulcans diruet.’</div><div class="pagebreak" id="index.xml-pb-d30e2785">[Page p.178]</div><div class="l">his contra Levites refert: </div><div class="l">‘si iam tuorum perspicis</div><div class="l">languere virtutem canum,</div><div class="l">age ipse, maior carnifex,</div><div class="l">ostende quo pacto queant</div><div class="l">imos recessus scindere, </div><div class="l">manus et ipse intersere</div><div class="l">rivosque ferventes bibe.</div><div class="l">erras, cruente, si meam</div><div class="l">te rere poenam sumere</div><div class="l">cum membra morti obnoxia </div><div class="l">dilancinata interficis.</div><div class="l">est alter, est intrinsecus,</div><div class="l">violare quem nullus potest,</div><div class="l">liber, quietus, integer,</div><div class="l">exsors dolorum tristium. </div><div class="l">hoc, quod laboras perdere</div><div class="l">tantis furoris viribus,</div><div class="l">vas est solutum ac fictile,</div><div class="l">quocumque frangendum modo.</div><div class="l">quin immo nunc enitere </div><div class="l">illum secare ac plectere</div><div class="l">qui perstat intus, qui tuam</div><div class="l">calcat, tyranne, insaniam.</div><div class="l">hunc, hunc lacesse, hunc discute,</div><div class="l">invictum, inexsuperabilem, </div><div class="l">nullis procellis subditum,</div><div class="l">solique subiectum Deo.’</div><div class="l">haec fatur et stridentibus</div><div class="l">laniatur uncis denuo,</div><div class="l">cui praetor ore subdolo </div><div class="l">anguina verba exsibilat:</div><div class="l">‘si tanta callum pectoris</div><div class="l">praedurat obstinatio</div><div class="pagebreak" id="index.xml-pb-d30e2857">[Page p.180]</div><div class="l">pulvinar ut nostrum manu</div><div class="l">abomineris tangere, </div><div class="l">saltem latentes paginas</div><div class="l">librosque opertos detege,</div><div class="l">quo secta pravum seminans</div><div class="l">iustis cremetur ignibus.’</div><div class="l">his martyr auditis ait: </div><div class="l">‘quem tu, maligne, mysticis</div><div class="l">minitans ignem litteris,</div><div class="l">flagrabis ipse hoc iustius.</div><div class="l">romphaea nam caelestium</div><div class="l">vindex erit voluminum </div><div class="l">tanti veneni interpretem</div><div class="l">linguam perurens fulmine.</div><div class="l">vides favillas indices</div><div class="l">Gomorreorum criminum,</div><div class="l">Sodomita nec latet cinis, </div><div class="l">testis perennis funeris.</div><div class="l">exemplar hoc, serpens, tuum est,</div><div class="l">fuligo quem mox sulphuris</div><div class="l">bitumen et mixtum pice</div><div class="l">imo inplicabunt Tartaro.’</div><div class="l">his persecutor saucius</div><div class="l">pallet, rubescit, aestuat</div><div class="l">insana torquens lumina,</div><div class="l">spumasque frendens egerit.</div><div class="l">tum deinde cunctatus diu </div><div class="l">decernit: ‘extrema omnium</div><div class="l">igni, grabato et lamminis</div><div class="l">exerceatur quaestio.’</div><div class="l">haec ille sese ad munera</div><div class="l">gradu citato proripit </div><div class="l">ipsosque pernix gaudio</div><div class="l">poenae ministros praevenit.</div><div class="pagebreak" id="index.xml-pb-d30e2930">[Page p.182]</div><div class="l">ventum ad palaestram gloriae</div><div class="l">spes certat et crudelitas,</div><div class="l">luctamen anceps conserunt </div><div class="l">hinc martyr, illinc carnifex.</div><div class="l">serrata lectum regula</div><div class="l">dente infrequenti exasperat,</div><div class="l">cui multa carbonum strues</div><div class="l">vivum vaporat halitum. </div><div class="l">hunc sponte conscendit rogum</div><div class="l">vir sanctus ore interrito,</div><div class="l">ceu iam coronae conscius</div><div class="l">celsum tribunal scanderet. </div><div class="l">subter crepante aspergine </div><div class="l">scintillat excussus salis</div><div class="l">punctisque fervens stridulis</div><div class="l">sparsim per artus Agitur.</div><div class="l">arvina posthinc igneum</div><div class="l">inpressa cauterem lavit, </div><div class="l">vis unde roris fumidi</div><div class="l">in membra sensim liquitur.</div><div class="l">haec inter inmotus manet</div><div class="l">tamquam dolorum nescius,</div><div class="l">tenditque in altum lumina, </div><div class="l">nam vincla palmas presserant.</div><div class="l">sublatus inde fortior</div><div class="l">lugubre in antrum truditur,</div><div class="l">ne liber usus luminis</div><div class="l">animaret altum spiritum. </div><div class="l">est intus imo ergastulo</div><div class="l">locus tenebris nigrior,</div><div class="l">quem saxa mersi fornicis</div><div class="l">angusta clausum strangulant.</div><div class="l">aeterna nox illic latet </div><div class="l">expers diurni sideris;</div><div class="pagebreak" id="index.xml-pb-d30e3002">[Page p.184]</div><div class="l">hic carcer horrendus suos</div><div class="l">habere fertur inferos.</div><div class="l">in hoc barathrum conicit</div><div class="l">truculentus hostis martyrem, </div><div class="l">lignoque plantas inserit</div><div class="l">divaricatis cruribus.</div><div class="l">quin addit et poenam novam</div><div class="l">crucis peritus artifex,</div><div class="l">nulli tyranno cognitam </div><div class="l">nec fando conpertam retro.</div><div class="l">fragmenta testarum iubet</div><div class="l">hirta, inpolitis angulis,</div><div class="l">acuminata, informia,</div><div class="l">tergo iacentis sternerent. </div><div class="l">totum cubile spiculis</div><div class="l">armant dolores anxii,</div><div class="l">insomne qui subter latus</div><div class="l">mucrone pulsent obvio.</div><div class="l">haec ille versutus vafra </div><div class="l">meditatus arte struxerat,</div><div class="l">sed Belzebulis callida</div><div class="l">commenta Christus destruit.</div><div class="l">nam carceralis caecitas</div><div class="l">splendore lucis fulgurat, </div><div class="l">duplexque morsus stipitis</div><div class="l">ruptis cavernis dissilit.</div><div class="l">agnoscit hic Vincentius</div><div class="l">adesse, quod speraverat,</div><div class="l">tanti laboris praemium, </div><div class="l">Christum datorem luminis.</div><div class="l">cernit deinde fragmina</div><div class="l">iam testularum mollibus</div><div class="l">vestire semet floribus,</div><div class="l">redolente nectar carcere. </div><div class="pagebreak" id="index.xml-pb-d30e3074">[Page p.186]</div><div class="l">quin et frequentes angeli</div><div class="l">stant ac loquuntur comminus,</div><div class="l">quorum unus ore augustior</div><div class="l">conpellat his dictis virum:</div><div class="l">‘exsurge, martyr inclyte, </div><div class="l">exsurge securus tui,</div><div class="l">exsurge et almis coetibus</div><div class="l">noster sodalis addere.</div><div class="l">decursa iam satis tibi</div><div class="l">poenae minacis munia, </div><div class="l">pulchroque mortis exitu</div><div class="l">omnis peracta est passio.</div><div class="l">o miles invictissime,</div><div class="l">fortissimorum fortior,</div><div class="l">iam te ipsa saeva et aspera </div><div class="l">tormenta victorem tremunt.</div><div class="l">spectator haec Christus Deus</div><div class="l">conpensat aevo intermino,</div><div class="l">propriaeque collegam crucis</div><div class="l">larga coronat dextera. </div><div class="l">pone hoc caducum vasculum</div><div class="l">conpage textum ferrea,</div><div class="l">quod dissipatum solvitur,</div><div class="l">et liber in caelum veni.’</div><div class="l">haec ille; sed clausas fores </div><div class="l">interna rumpunt lumina</div><div class="l">tenuisque per rimas nitor</div><div class="l">lucis latentis proditur.</div><div class="l">hoc cum stuperet territus</div><div class="l">obsessor atri liminis, </div><div class="l">quem cura pernox manserat</div><div class="l">servare feralem domum,</div><div class="l">psallentis audit insuper</div><div class="l">praedulce carmen martyris,</div><div class="pagebreak" id="index.xml-pb-d30e3146">[Page p.188]</div><div class="l">cui vocis instar aemulae </div><div class="l">conclave reddit concavum.</div><div class="l">pavens deinde introspicit,</div><div class="l">admota quantum postibus</div><div class="l">acies per artas cardinum</div><div class="l">intrare iuncturas potest. </div><div class="l">vernare multis floribus</div><div class="l">stramenta testarum videt</div><div class="l">ipsumque vulsis nexibus</div><div class="l">obambulantem pangere.</div><div class="l">inplentur aures turbidi </div><div class="l">praetoris hoc miraculo;</div><div class="l">flet victus et volvit gemens</div><div class="l">iram, dolorem, dedecus.</div><div class="l"><span class="q">‘exemptus,’</span> inquit, ‘carceri</div><div class="l">paulum benignis fotibus </div><div class="l">recreetur, ut pastum novum</div><div class="l">poenis refectus praebeat.’</div><div class="l">coire toto ex oppido</div><div class="l">turbam fidelem cerneres,</div><div class="l">mollire praefultum torum, </div><div class="l">siccare cruda vulnera.</div><div class="l">ille ungularum duplices</div><div class="l">sulcos pererrat osculis,</div><div class="l">hic purpurantem corporis</div><div class="l">gaudet cruorem lambere. </div><div class="l">plerique vestem linteam</div><div class="l">stillante fingunt sanguine,</div><div class="l">tutamen ut sacrum suis</div><div class="l">domi reservent posteris.</div><div class="l">tunc ipse manceps carceris </div><div class="l">et vinculorum ianitor,</div><div class="l">ut fert vetustas conscia,</div><div class="l">repente Christum credidit.</div><div class="pagebreak" id="index.xml-pb-d30e3221">[Page p.190]</div><div class="l">hic obseratis vectibus</div><div class="l">densae specum caliginis </div><div class="l">splendore lucis advenae</div><div class="l">micuisse clausum viderat.</div><div class="l">at vero postquam lectuli</div><div class="l">martyr quietem contigit,</div><div class="l">aeger morarum taedio </div><div class="l">et mortis incensus siti—</div><div class="l">si mors habenda eiusmodi est.</div><div class="l">quae corporali ergastulo</div><div class="l">mentem resolvit liberam</div><div class="l">et reddit auctori Deo, </div><div class="l">mentem piatam sanguine,</div><div class="l">mortis lavacris elutam,</div><div class="l">quae semet ac vitam suam</div><div class="l">Christo inmolandam praebuit—</div><div class="l">ergo ut recline mollibus </div><div class="l">reiecit aulaeis caput,</div><div class="l">victor relictis artubus</div><div class="l">caelum capessit spiritus.</div><div class="l">cui recta celso tramite </div><div class="l">reseratur ad Patrem via, </div><div class="l">quam fratre caesus inpio</div><div class="l">Abel beatus scanderat. </div><div class="l">stipant euntem candidi</div><div class="l">hinc inde sanctorum chori</div><div class="l">parique missum carcere </div><div class="l">baptista Iohannes vocat.</div><div class="l">at Christiani nominis</div><div class="l">hostem coquebant inrita</div><div class="l">fellis venena et lividum</div><div class="l">cor efferata exusserant. </div><div class="l">saevire inermem crederes</div><div class="l">fractis draconem dentibus.</div><div class="pagebreak" id="index.xml-pb-d30e3293">[Page p.192]</div><div class="l"><span class="q">‘evasit exultans,’</span> ait,</div><div class="l">‘rebellis et palmam tulit.</div><div class="l">sed restat illud ultimum, </div><div class="l">inferre poenam mortuo,</div><div class="l">feris cadaver tradere</div><div class="l">canibusve carpendum dare.</div><div class="l">iam nunc et ossa extinxero,</div><div class="l">ne sit sepulcrum funeris, </div><div class="l">quod plebs gregalis excolat</div><div class="l">titulum que Agat martyris.’</div><div class="l">sic frendit, et corpus sacrum</div><div class="l">profanus (a dirum nefas!)</div><div class="l">nudum negato tegmine </div><div class="l">exponit inter carices.</div><div class="l">sed nulla dirarum famis</div><div class="l">aut bestiarum aut alitum</div><div class="l">audet tropaeum gloriae</div><div class="l">foedare tactu squalido. </div><div class="l">quin si qua clangens inprobe</div><div class="l">circumvolarat eminus,</div><div class="l">trucis volucris inpetu</div><div class="l">depulsa vertebat fugam.</div><div class="l">nam corvus, Heliae datus</div><div class="l">olim ciborum portitor,</div><div class="l">hoc munus inplet sedule</div><div class="l">et inremotus excubat.</div><div class="l">hic ex frutectis proximis</div><div class="l">infestus alarum sono </div><div class="l">oculosque pinnis verberans</div><div class="l">exegit inmanem lupum.</div><div class="l">quis perfidorum credere</div><div class="l">ausit rapacem beluam,</div><div class="l">tauris paratam congredi, </div><div class="l">cessisse plumis mollibus?</div><div class="pagebreak" id="index.xml-pb-d30e3369">[Page p.194]</div><div class="l">ibat malignum murmurans</div><div class="l">levi volatu exterritus</div><div class="l">praedamque visam fugerat</div><div class="l">custodis inbellis minis. </div><div class="l">quis audienti talia,</div><div class="l">Datiane, tunc sensus tibi?</div><div class="l">quantis gementem spiculis</div><div class="l">figebat occultus dolor,</div><div class="l">cum te perempti corporis </div><div class="l">virtute victum cerneres,</div><div class="l">ipsis et inpar ossibus</div><div class="l">vacuisque iam membris minor?</div><div class="l">sed quis, tyranne pertinax,</div><div class="l">hunc inpotentem spiritum </div><div class="l">determinabit exitus?</div><div class="l">nullusne te franget modus?</div><div class="l">‘nullus, nec umquam desinam,</div><div class="l">nam si ferina inmanitas</div><div class="l">mansuescit et clementia </div><div class="l">corvos voraces mitigat,</div><div class="l">mergam cadaver fluctibus:</div><div class="l">insana numquam naufragis</div><div class="l">ignoscit unda, et spumeum</div><div class="l">nescit profundum parcere. </div><div class="l">aut semper illic mobilis</div><div class="l">incerta per ludibria</div><div class="l">vagis feretur flatibus</div><div class="l">squamosa pascens agmina,</div><div class="l">aut sub fragosis rupibus </div><div class="l">scabri petrarum murices</div><div class="l">inter recessus scrupeos</div><div class="l">discissa rumpent viscera.</div><div class="l">ecquis virorum strenue</div><div class="l">cumbam peritus pellere </div><div class="pagebreak" id="index.xml-pb-d30e3441">[Page p.196]</div><div class="l">remo, rudente et carbaso,</div><div class="l">secare qui pontum queas,</div><div class="l">rapias palustri e caespite</div><div class="l">corpus, quod intactum iacet,</div><div class="l">levique vectum lembulo </div><div class="l">amplum per aequor auferas?</div><div class="l">sed conplicatum sparteus</div><div class="l">claudat cadaver culleus,</div><div class="l">quem fune conexus lapis</div><div class="l">praeceps in altum deprimat. </div><div class="l">at tu per undas emices</div><div class="l">rorante praepes palmula,</div><div class="l">donec relictum longior</div><div class="l">abscondat aspectus solum.’</div><div class="l">haec iussa quidam militum, </div><div class="l">(Eumorphio nomen fuit)</div><div class="l">violentus, audax, barbarus,</div><div class="l">furore fervens adripit.</div><div class="l">funale textum conserit,</div><div class="l">suto quod inplet corpore, </div><div class="l">emensus et multum freti</div><div class="l">inter procellas excutit.</div><div class="l">o praepotens virtus Dei,</div><div class="l">virtus creatrix omnium,</div><div class="l">quae turgidum quondam mare </div><div class="l">gradiente Christo straverat,</div><div class="l">ut terga calcans aequoris</div><div class="l">siccis mearet passibus,</div><div class="l">plantas nec undis tingueret</div><div class="l">vasti viator gurgitis! </div><div class="l">haec ipsa virtus iusserat</div><div class="l">rubrum salum dehiscere,</div><div class="l">patente dum fundo aridum</div><div class="l">secura plebs iter terit.</div><div class="pagebreak" id="index.xml-pb-d30e3513">[Page p.198]</div><div class="l">nec non et ipsa nunc iubet </div><div class="l">servire sancto corpori</div><div class="l">pontum quietis lapsibus</div><div class="l">ad curva pronum litora.</div><div class="l">saxum molaris ponderis</div><div class="l">ut spuma candens innatat, </div><div class="l">tantique custos pigneris</div><div class="l">fiscella fertur fluctibus.</div><div class="l">cernunt stupentes navitae</div><div class="l">vectam remenso marmore</div><div class="l">labi retrorsum leniter </div><div class="l">aestu secundo et flamine.</div><div class="l">certant et ipsi concito</div><div class="l">pontum phaselo scindere,</div><div class="l">longe sed artus praevolant</div><div class="l">telluris ad mollem sinum; </div><div class="l">prius relatos denique</div><div class="l">humus quieta suscipit,</div><div class="l">quam pulsa summis nisibus</div><div class="l">carina portum tangeret.</div><div class="l">felix amoeni litoris </div><div class="l">secessus ille, qui sacra</div><div class="l">fovens harenis viscera</div><div class="l">vicem sepulcri praebuit,</div><div class="l">dum cura sanctorum pia</div><div class="l">deflens adornat aggerem </div><div class="l">tumuloque corpus creditum</div><div class="l">vitae reservat posterae!</div><div class="l">sed mox subactis hostibus</div><div class="l">iam pace iustis reddita</div><div class="l">altar quietem debitam </div><div class="l">praestat beatis ossibus;</div><div class="l">subiecta nam sacrario</div><div class="l">imamque ad aram condita</div><div class="pagebreak" id="index.xml-pb-d30e3585">[Page p.200]</div><div class="l">caelestis auram muneris</div><div class="l">perfusa subter hauriunt. </div><div class="l">sic corpus, ast ipsum Dei</div><div class="l">sedes receptum continet</div><div class="l">cum Maccabeis fratribus</div><div class="l">sectoque Esaiae proximum,</div><div class="l">simplex sed illis contigit </div><div class="l">corona poenarum, quibus</div><div class="l">finem malorum praestitit</div><div class="l">mortis supremus exitus.</div><div class="l">quid tale sector ausus est?</div><div class="l">truncata numquid corporis </div><div class="l">segmenta post serram feris</div><div class="l">obiecit aut undis dedit?</div><div class="l">num Maccabei martyris</div><div class="l">linguam tyrannus erutam</div><div class="l">raptamve pellem verticis </div><div class="l">avibus cruentis obtulit?</div><div class="l">tu solus, o bis inclyte,</div><div class="l">solus bravii duplicis</div><div class="l">palmam tulisti, tu duas</div><div class="l">simul parasti laureas. </div><div class="l">in morte victor aspera,</div><div class="l">tum deinde post mortem pari</div><div class="l">victor triumpho proteris</div><div class="l">solo latronem corpore.</div><div class="l">adesto nunc et percipe </div><div class="l">voces prccantum supplices,</div><div class="l">nostri reatus efficax</div><div class="l">orator ad thronum Patris.</div><div class="l">per te, per illum carcerem,</div><div class="l">honoris augmentum tui, </div><div class="l">per vincla, flammas, ungulas,</div><div class="l">per carceralem stipitem,</div><div class="pagebreak" id="index.xml-pb-d30e3657">[Page p.202]</div><div class="l">per fragmen illud testeum,</div><div class="l">quo parta crevit gloria,</div><div class="l">et quem trementes posteri </div><div class="l">exosculamur lectulum,</div><div class="l">miserere nostrarum precum,</div><div class="l">placatus ut Christus suis</div><div class="l">inclinet aurem prosperam</div><div class="l">noxas nec omnes inputet. </div><div class="l">si rite sollemnem diem</div><div class="l">veneramur ore et pectore,</div><div class="l">si sub tuorum gaudio</div><div class="l">vestigiorum sternimur,</div><div class="l">paulisper huc inlabere, </div><div class="l">Christi favorem deferens,</div><div class="l">sensus gravati ut sentiant</div><div class="l">levamen indulgentiae.</div><div class="l">sic nulla iam restet mora,</div><div class="l">quin excitatam nobilis </div><div class="l">carnem resumat spiritus</div><div class="l">virtute perfunctam pari,</div><div class="l">ut, quae laborum particeps</div><div class="l">commune discrimen tulit,</div><div class="l">sit et coheres gloriae </div><div class="l">cunctis in aevum saeculis.</div></div><div class="textpart" id="index.xml-body.1_div.1_div.6"><h3><span class="headingNumber">1.6. </span><span class="head">Hymnus in honorem Beatissimorum Martyrum Fructuosi Episcopi Ecclesiae Tarraconensis, et Augurii et Eulogii Diaconorum.</span></h3><div class="l">Felix Tarraco, Fructuose, vestris</div><div class="l">attollit caput ignibus coruscum</div><div class="l">Levitis geminis procul relucens.</div><div class="pagebreak" id="index.xml-pb-d30e3718">[Page p.204]</div><div class="l">Hispanos Deus aspicit benignus,</div><div class="l">arcem quandoquidem potens Hiberam </div><div class="l">trino martyre Trinitas coronat.</div><div class="l">ardens Augurius capessit aethram,</div><div class="l">nec non Eulogius simul supernum 1</div><div class="l">Christi lucidus ad sedile tendit.</div><div class="l">dux et praevius et magister illis </div><div class="l">ad tantum decus ex episcopali</div><div class="l">clarus nomine Fructuosus ibat,</div><div class="l">accitus quia praesidis repente</div><div class="l">iussu venerat ad forum sacerdos</div><div class="l">Levitis comitantibus duobus. </div><div class="l">inde ad carceream viros catenam</div><div class="l">pastus sanguine carnifex trahebat;</div><div class="l">gaudet currere Fructuosus ultro.</div><div class="l">ac, ne quis socios timor feriret,</div><div class="l">praeceptor vehemens eundo firmat </div><div class="l">incenditque fidem calore Christi.</div><div class="l">‘mecum state, viri. vocat cruentus</div><div class="l">ad poenam coluber Dei ministros;</div><div class="l">ne mors terreat; est parata palma.</div><div class="l">carcer Christicolis gradus coronae est, </div><div class="l">carcer provehit ad superna caeli,</div><div class="l">carcer conciliat Deum beatis.’</div><div class="l">his dictis adeunt specum reorum,</div><div class="l">exercent ibi mysticum lavacrum,</div><div class="l">et purgamen aquae stupent tenebrae. </div><div class="l">sex hic continuis latent diebus,</div><div class="l">tandem stant trucis ad tribunal hostis:</div><div class="l">fratres tergeminos tremunt catastae.</div><div class="l">iudex Aemilianus inminebat</div><div class="l">atrox, turbidus, insolens, profanus; </div><div class="l">aras daemonicas coli iubebat.</div><div class="l"><span class="q">‘tu, qui doctor,’</span> ait, ‘seris novellum</div><div class="pagebreak" id="index.xml-pb-d30e3793">[Page p.206]</div><div class="l">commenti genus, ut leves puellae</div><div class="l">lucos destituant, Iovem relinquant,</div><div class="l">damnes, si sapias, anile dogma. </div><div class="l">iussum est Caesaris ore Gallieni,</div><div class="l">quod princeps colit, ut colamus omnes.’</div><div class="l">haec fanti placidus refert sacerdos:</div><div class="l">‘aeternum colo principem dierum,</div><div class="l">factorem dominumque Gallieni, </div><div class="l">et Christum Patre prosatum perenni,</div><div class="l">cuius sum famulus gregisque pastor.’</div><div class="l">subridens ait ille: <span class="q">‘iam fuisti.’</span></div><div class="l">nec differt furor aut refrenat iram,</div><div class="l">saevis destinat ignibus cremandos. </div><div class="l">exultant prohibentque flere vulgum.</div><div class="l">quosdam de populo videt sacerdos</div><div class="l">libandum sibi poculum offerentes:</div><div class="l"><span class="q">‘ieiunamus,’</span> ait; ‘recuso potum:</div><div class="l">nondum nona diem resignat hora; </div><div class="l">numquam eonviolabo ius dicatum,</div><div class="l">nec mors ipsa meum sacrum resolvet.</div><div class="l">sic Christus sitiens crucis sub hora</div><div class="l">oblatum sibi poculum recusans</div><div class="l">nec libare volens sitim peregit.’</div><div class="l">intrant interea locum rotunda</div><div class="l">conclusum cavea, madens ferarum</div><div class="l">multo sanguine quem furor frequentat,</div><div class="l">cum spectacula perstrepunt cruenta</div><div class="l">ac vilis gladiator ense duro </div><div class="l">percussus cadit et fremit voluptas.</div><div class="l">hic flammante pyra niger minister</div><div class="pagebreak" id="index.xml-pb-d30e3863">[Page p.208]</div><div class="l">ardens supplicium parare iussus</div><div class="l">construxit facibus rogum supremis,</div><div class="l">qui, dum corpora concremanda 1 solvit, </div><div class="l">ferventes animas amore lucis</div><div class="l">fracto carceris expediret antro.</div><div class="l">certant officiis pii sodales:</div><div class="l">plantis calciamenta dissolutis</div><div class="l">pronus detrahere studebat unus, </div><div class="l">sed sanctus vetat ora Fructuosus</div><div class="l">inclinata premi: <span class="q">‘facessite,’</span> inquit,</div><div class="l">‘nec nostram gravet obsequella mortem.</div><div class="l">atquin ipse meos pedes resolvam,</div><div class="l">ne vestigia praepedita vinclis </div><div class="l">tardis gressibus inruant in ignem.</div><div class="l">cur lamenta rigant genas madentes?</div><div class="l">cur vestri memor ut fiam rogatis?</div><div class="l">cunctis pro populis rogabo Christum.’</div><div class="l">vix haec ediderat, relaxat ipse </div><div class="l">indumenta pedum, velut Moyses</div><div class="l">quondam fecerat ad rubum propinquans.</div><div class="l">non calcare sacram cremationem</div><div class="l">aut adstare Deo prius licebat</div><div class="l">quam vestigia pura Agerentur. </div><div class="l">stabat calce mera: resultat ecce</div><div class="l">caelo spiritus et serit loquellam,</div><div class="l">quae cunctos tremefecit audientes:</div><div class="l">‘non est, credite, poena quam videtis,</div><div class="l">quae puncto tenui citata transit, </div><div class="l">nec vitam rapit illa, sed reformat.</div><div class="l">felices animae, quibus per ignem</div><div class="l">celsa scandere contigit Tonantis,</div><div class="l">quas olim fugiet perennis ignis.’</div><div class="l">haec inter rapidis focos crepantes </div><div class="l">intrant passibus et minantur ipsis</div><div class="pagebreak" id="index.xml-pb-d30e3938">[Page p.210]</div><div class="l">flammarum trepidantibus caminis.</div><div class="l">nexus denique, qui manus retrorsus</div><div class="l">in tergum revocaverant revinctas,</div><div class="l">intacta cute decidunt adusti. </div><div class="l">non ausa est cohibere poena palmas</div><div class="l">in morem crucis ad Patrem levandas;</div><div class="l">solvit bracchia, quae Deum precentur.</div><div class="l">priscorum specimen trium putares,</div><div class="l">quos olim Babylonicum per ignem </div><div class="l">cantantes stupuit tremens tyrannus.</div><div class="l">illis sed pia flamma tunc pepercit</div><div class="l">nondum tempore passionis apto,</div><div class="l">nec mortis decus inchoante Christo.</div><div class="l">hos cum defugeret vaporus ardor, </div><div class="l">orant ut celer ignis advolaret</div><div class="l">et finem daret anxiis periclis.</div><div class="l">exorata suos obire tandem</div><div class="l">maiestas famulos iubet caducis</div><div class="l">missos corporibus sibique reddi. </div><div class="l">vidit praesidis ex domo satelles</div><div class="l">caelum martyribus patere apertum</div><div class="l">insignesque viros per astra ferri.</div><div class="l">quin et filiolae monens erili</div><div class="l">ostendit sceleris notam paterni, </div><div class="l">caelo vivere quos forum peremit.</div><div class="l">haec tum virginitas palam videre</div><div class="l">per sudum meruit parente caeco,</div><div class="l">ut crimen domini domus timeret.</div><div class="l">tum de corporibus sacris favillae </div><div class="l">et perfusa mero leguntur ossa,</div><div class="pagebreak" id="index.xml-pb-d30e4002">[Page p.212]</div><div class="l">quae raptim sibi quisque vindicabat.</div><div class="l">fratrum tantus amor domum referre</div><div class="l">sanctorum cinerum dicata dona</div><div class="l">aut gestare sinu fidele pignus. </div><div class="l">sed ne reliquias resuscitandas</div><div class="l">et mox cum domino simul futuras</div><div class="l">discretis loca dividant sepulcris,</div><div class="l">cernuntur niveis stolis amicti,</div><div class="l">mandant restitui cavoque claudi </div><div class="l">mixtim marmore pulverem sacrandum.</div><div class="l">o triplex honor, o triforme culmen,</div><div class="l">quo nostrae caput excitatur urbis,</div><div class="l">cunctis urbibus eminens Hiberis!</div><div class="l">exultare tribus libet patronis, </div><div class="l">quorum praesidio fovemur omnes</div><div class="l">terrarum populi Pyrenearum.</div><div class="l">circumstet chorus ex utroque sexu;</div><div class="l">heros, virgo, puer, senex, anulla,</div><div class="l">vestrum psallite rite Fructuosum. </div><div class="l">laudans Augurium resultet hymnus</div><div class="l">mixtis Eulogium modis coaequans;</div><div class="l">reddamus paribus pares camenas.</div><div class="l">hinc aurata sonent in arce tecta,</div><div class="l">blandum litoris extet inde murmur, </div><div class="l">et carmen freta feriata pangant.</div><div class="l">olim tempus erit ruente mundo,</div><div class="l">cum te, Tarraco, Fructuosus acri</div><div class="l">solvet supplicio tegens ab igni.</div><div class="l">fors dignabitur et meis medellam </div><div class="l">tormentis dare prosperante Christo,</div><div class="l">dulces hendecasyllabos revolvens.</div><div class="pagebreak" id="index.xml-pb-d30e4068">[Page p.214]</div></div><div class="textpart" id="index.xml-body.1_div.1_div.7"><h3><span class="headingNumber">1.7. </span><span class="head">Hymnus in honorem Quirini Martyris, Episcopi Ecclesiae Siscianae.</span></h3><div class="l">Insignem meriti virum</div><div class="l">Quirinum, placitum Deo,</div><div class="l">urbis moenia Sisciae</div><div class="l">concessum sibi martyrem</div><div class="l">conplexu patrio fovent. </div><div class="l">hic sub Galerio duce,</div><div class="l">qui tunc Illyricos sinus</div><div class="l">urgebat dicionibus,</div><div class="l">fertur catholicam fidem</div><div class="l">inlustrasse per exitum. </div><div class="l">non illum gladii rigor,</div><div class="l">non incendia, non ferae</div><div class="l">crudeli interitu necant,</div><div class="l">sed lymphis fluvialibus</div><div class="l">gurges, dum rapit, abluit. </div><div class="l">nil refert vitreo aequore</div><div class="l">an de flumine sanguinis</div><div class="l">tinguat passio martyrem;</div><div class="l">aeque gloria provenit</div><div class="l">fluctu quolibet uvida. </div><div class="l">summo pontis ab ardui</div><div class="l">sanctae plebis episcopus</div><div class="l">in praeceps fluvio datur</div><div class="l">suspensum laqueo gerens</div><div class="l">ingentis lapidem molae. </div><div class="l">deiectum placidissimo</div><div class="l">amnis vertice suscipit</div><div class="l">nec mergi patitur sibi,</div><div class="l">miris vasta natatibus</div><div class="pagebreak" id="index.xml-pb-d30e4132">[Page p.216]</div><div class="l">saxi pondera sustinens. </div><div class="l">spectant eminus e solo</div><div class="l">doctorem pavidi greges;</div><div class="l">nam Christi populus frequens</div><div class="l">riparum sinuamina</div><div class="l">stipato agmine saepserat. </div><div class="l">sed Quirinus, ut eminens</div><div class="l">os circumtulit, heu, suos</div><div class="l">exemplo trepidos videt,</div><div class="l">nil ipse proprii memor</div><div class="l">inter stagna periculi. </div><div class="l">confirmat pia pectora,</div><div class="l">verbis mitificis rogans</div><div class="l">ne quem talia terreant,</div><div class="l">neu constans titubet fides</div><div class="l">aut poenam putet emori. </div><div class="l">dicentem Agitantibus</div><div class="l">amnis terga vehunt vadis,</div><div class="l">nec substrata profunditas</div><div class="l">saxoque et laqueo et viro</div><div class="l">audet sponte dehiscere. </div><div class="l">sensit martyr episcopus</div><div class="l">iam partam sibi praeripi</div><div class="l">palmam mortis et exitus,</div><div class="l">ascensumque negarier</div><div class="l">aeterni ad solium Patris. </div><div class="l"><span class="q">‘Iesu cunctipotens,’</span> ait,</div><div class="l">‘haudquaquam tibi gloria</div><div class="l">haec est insolita aut nova,</div><div class="l">calcare fremitum maris</div><div class="l">prona et flumina sistere. </div><div class="l">scimus discipulum Petrum,</div><div class="l">cum vestigia tingueret</div><div class="l">mortali trepidus pede,</div><div class="pagebreak" id="index.xml-pb-d30e4207">[Page p.218]</div><div class="l">dextrae subsidio tuae</div><div class="l">subiecisse salum solo. </div><div class="l">Iordanem quoque novimus</div><div class="l">tortis verticibus vagum,</div><div class="l">dum fertur rapido impetu,</div><div class="l">ad fontem refluis retro</div><div class="l">confugisse meatibus. </div><div class="l">haec miracula sunt tuae</div><div class="l">virtutis, Domine, ut modo</div><div class="l">suspendar leve praenatans</div><div class="l">summo gurgite fluminis,</div><div class="l">cum collo scopulum traham. </div><div class="l">iam plenus titulus tui est</div><div class="l">et vis prodita nominis,</div><div class="l">quam gentilis hebet stupor:</div><div class="l">absolvas, precor, optime,</div><div class="l">huius nunc animae moras. </div><div class="l">quid possis probat amnicus,</div><div class="l">qui vectat silicem, liquor,</div><div class="l">hoc iam quod superest cedo,</div><div class="l">quo nil est pretiosius</div><div class="l">pro te, Christe Deus, mori.’</div><div class="l">orantem simul halitus</div><div class="l">et vox deserit et calor;</div><div class="l">scandit spiritus ardua,</div><div class="l">fit pondus grave saxeum,</div><div class="l">corpus suscipiunt aquae. </div></div><div class="textpart" id="index.xml-body.1_div.1_div.8"><h3><span class="headingNumber">1.8. </span><span class="head">De loco in quo Martyres passi sunt, nunc baptisterium est Calagurri.</span></h3><div class="l">Electus Christo locus est, ubi corda probata</div><div class="l">provehat ad caelum sanguine, purget aqua. </div><div class="pagebreak" id="index.xml-pb-d30e4272">[Page p.220]</div><div class="l">hic duo purpureum. Domini pro nomine caesi,</div><div class="l">martyrium pulchra morte tulere viri.</div><div class="l">hic etiam liquido fluit indulgentia fonte </div><div class="l">ac veteres maculas diluit amne novo.</div><div class="l">qui cupit aeternum caeli conscendere regnum,</div><div class="l">huc veniat sitiens, ecce parata via est.</div><div class="l">ante coronati scandebant ardua testes</div><div class="l">atria, nunc lotae celsa petunt animae. </div><div class="l">Spiritus aeterno 1 solitus descendere lapsu,</div><div class="l">ut dederat palmam, sic tribuit veniam,</div><div class="l">haurit terra sacros aut fonte aut sanguine rores</div><div class="l">exundatque suo iugiter uda Deo.</div><div class="l">ipse loci est dominus laterum cui vulnere utroque </div><div class="l">hinc cruor effusus fluxit et inde latex,</div><div class="l">ibitis hinc, ut quisque potest, per vulnera Christi</div><div class="l">evectus gladiis alter et alter aquis.</div></div><div class="textpart" id="index.xml-body.1_div.1_div.9"><h3><span class="headingNumber">1.9. </span><span class="head">Passio Sancti Cassiani Forocorneliensis.</span></h3><div class="l">Sylla Forum statuit Cornelius; hoc Itali urbem</div><div class="l">vocant ab ipso conditoris nomine,</div><div class="l">hic mihi, cum peterem te, rerum maxima Roma,</div><div class="l">spes est oborta prosperum Christum fore.</div><div class="l">stratus humi tumulo advolvebar, quem sacer ornat </div><div class="l">martyr dicato Cassianus corpore.</div><div class="pagebreak" id="index.xml-pb-d30e4321">[Page p.222]</div><div class="l">dum lacrimans mecum reputo mea vulnera et omnes</div><div class="l">vitae labores ac dolorum acumina,</div><div class="l">erexi ad caelum faciem, stetit obvia contra</div><div class="l">fucis colorum picta imago martyris </div><div class="l">plagas mille gerens, totos lacerata per artus,</div><div class="l">ruptam minutis praeferens punctis cutem,</div><div class="l">innumeri circum pueri, miserabile visu,</div><div class="l">confossa parvis membra figebant stilis,</div><div class="l">unde pugillares soliti percurrere ceras </div><div class="l">scholare murmur adnotantes scripserant.</div><div class="l">aedituus consultus ait: ‘quod prospicis, hospes,</div><div class="l">non est inanis aut anilis fabula;</div><div class="l">historiam pictura refert, quae tradita libris</div><div class="l">veram vetusti temporis monstrat fidem. </div><div class="l">praefuerat studiis puerilibus et grege multo</div><div class="l">saeptus magister litterarum sederat,</div><div class="l">verba notis brevibus conprendere cuncta peritus,</div><div class="l">raptimque punctis dicta praepetibus sequi,</div><div class="l">aspera nonnumquam praecepta et tristia visa </div><div class="l">inpube vulgus moverant ira et metu.</div><div class="l">doctor amarus enim discenti semper ephebo,</div><div class="l">nec dulcis ulli disciplina infantiae est.</div><div class="l">ecce fidem quatiens tempestas saeva premebat</div><div class="l">plebem dicatam Christianae gloriae. </div><div class="l">extrahitur coetu e medio moderator alumni</div><div class="l">gregis, quod aris supplicare spreverat.</div><div class="l">poenarum artifici quaerenti quod genus artis</div><div class="l">vir nosset alto tam rebellis spiritu,</div><div class="l">respondent: ' agmen tenerum ac puerile gubernat,</div><div class="pagebreak" id="index.xml-pb-d30e4383">[Page p.224]</div><div class="l">fictis notare verba signis inbuens.'</div><div class="l">' ducite,' conclamat, ' captivum ducite, et ultro</div><div class="l">donetur ipsis verberator parvulis,</div><div class="l">ut libet inludant, Iacerent inpune manusque</div><div class="l">tinguant magistri feriatas sanguine. </div><div class="l">ludum discipulis volupe est ut praebeat ipse</div><div class="l">doctor severus quos nimis coercuit.'</div><div class="l">vincitur post terga manus spoliatus amictu,</div><div class="l">adest acutis agmen armatum stilis.</div><div class="l">quantum quisque odii tacita conceperat ira, </div><div class="l">effundit ardens felle tandem libero,</div><div class="l">coniciunt alii fragiles inque ora tabellas</div><div class="l">frangunt, relisa fronte lignum dissilit,</div><div class="l">buxa crepant cerata genis inpacta cruentis</div><div class="l">rubetque ab ictu curta et umens pagina. </div><div class="l">inde alii stimulos et acumina ferrea vibrant,</div><div class="l">qua parte aratis cera sulcis scribitur,</div><div class="l">et qua secti apices abolentur et aequoris hirti</div><div class="l">rursus nitescens innovatur area.</div><div class="l">hinc foditur Christi confessor et inde secatur; </div><div class="l">pars viscus intrat molle, pars scindit cutem,</div><div class="l">omnia membra manus pariter fixere ducentae,</div><div class="l">totidemque guttae vulnerum stillant simul,</div><div class="l">maior tortor erat qui summa pupugerat infans,</div><div class="l">quam qui profunda perforarat viscera; </div><div class="l">ille, levis quoniam percussor morte negata</div><div class="l">saevire solis scit dolorum spiculis,</div><div class="l">hic, quanto interius vitalia condita pulsat,</div><div class="pagebreak" id="index.xml-pb-d30e4443">[Page p.226]</div><div class="l">plus dat medellae dum necem prope applicat.</div><div class="l">' este, precor, fortes, et vincite viribus annos; </div><div class="l">quod dent aevo, suppleat crudelitas.'</div><div class="l">sed male conatus tener infirmusque laborat;</div><div class="l">tormenta crescunt dum fatiscit carnifex.</div><div class="l">' quid gemis? ' exclamat quidam; ' tute ipse magister</div><div class="l">istud dedisti ferrum et armasti manus. </div><div class="l">reddimus ecce tibi tam milia multa notarum,</div><div class="l">quam stando, flendo te docente excepimus.</div><div class="l">non potes irasci quod scribimus; ipse iubebas</div><div class="l">numquam quietum dextera ut ferret stilum,</div><div class="l">non petimus totiens te praeceptore negatas, </div><div class="l">avare doctor, iam scholarum ferias,</div><div class="l">pangere puncta libet sulcisque intexere sulcos,</div><div class="l">flexas catenis inpedire virgulas.</div><div class="l">emendes licet inspectos longo ordine versus,</div><div class="l">mendosa forte si quid erravit manus. </div><div class="l">exerce imperium: ius est tibi plectere culpam,</div><div class="l">si quis tuorum te notavit segnius.'</div><div class="l">talia ludebant pueri per membra magistri,</div><div class="l">nec longa fessum poena solvebat virum,</div><div class="l">tandem luctantis miseratus ab aethere Christus </div><div class="l">iubet resolvi pectoris ligamina,</div><div class="l">difficilesque moras animae ac retinacula vitae</div><div class="l">relaxat, artas et latebras expedit,</div><div class="l">sanguis ab interno venarum fonte patentes</div><div class="l">vias secutus deserit praecordia, </div><div class="l">totque foraminibus penetrati corporis exit .</div><div class="l">fibrarum anhelans ille vitalis calor,</div><div class="l">haec sunt, quae liquidis expressa coloribus, hospes,</div><div class="pagebreak" id="index.xml-pb-d30e4506">[Page p.228]</div><div class="l">miraris, ista est Cassiani gloria,</div><div class="l">suggere si quod habes iustum vel amabile votum, </div><div class="l">spes si qua tibi est, si quid intus aestuas.</div><div class="l">audit, crede, preces martyr prosperrimus omnes,</div><div class="l">ratasque reddit quas videt probabiles.’</div><div class="l">pareo, conplector tumulum, lacrimas quoque fundo,</div><div class="l">altar tepescit ore, saxum pectore. </div><div class="l">tunc arcana mei percenseo cuncta laboris,</div><div class="l">tunc quod petebam, quod timebam murmuro,</div><div class="l">et post terga domum dubia sub sorte relictam</div><div class="l">et spem futuri forte nutantem boni.</div><div class="l">audior, urbem adeo, dextris successibus utor: </div><div class="l">domum revertor, Cassianum praedico.</div></div><div class="textpart" id="index.xml-body.1_div.1_div.10"><h3><span class="headingNumber">1.10. </span><span class="head">Sancti Romani Martyris contra Gentiles Dicta.1</span></h3><div class="l">Romane, Christi fortis adsertor Dei,</div><div class="l">elinguis oris organum fautor move,</div><div class="l">largire comptum carmen infantissimo,</div><div class="l">fac ut tuarum mira laudum concinam,</div><div class="l">nam scis et ipse posse mutos eloqui. </div><div class="l">plectrum palati et faucium saevus tibi</div><div class="l">tortor revulsit, nec tamen silentium</div><div class="l">indixit ori quo fatebaris Deum.</div><div class="l">vox veritatis testis extingui nequit,</div><div class="pagebreak" id="index.xml-pb-d30e4556">[Page p.230]</div><div class="l">nec si recisis palpitet meatibus. </div><div class="l">sic noster haerens sermo lingua debili</div><div class="l">balbutit et modis laborat absonis,</div><div class="l">sed si superno rore respergas iecur</div><div class="l">et spiritali lacte pectus inriges,</div><div class="l">vox inpeditos rauca laxabit sonos. </div><div class="l">evangelista scripsit ipsum talia</div><div class="l">praecepta Messian dedisse apostolis:</div><div class="l">‘nolite verba, cum sacramentum meum</div><div class="l">erit canendum, providenter quaerere;</div><div class="l">ego inparatis quae loquantur suggeram.’</div><div class="l">sum mutus ipse, sed potens facundiae</div><div class="l">mea lingua Christus luculente disseret.</div><div class="l">ipse explicabit quos supremo spiritu</div><div class="l">daemon tumultus, dum domatur, moverit,</div><div class="l">furore pestis peior in novissimo. </div><div class="l">sic vulneratus anguis ictu spiculi</div><div class="l">ferrum remordet et dolore saevior</div><div class="l">quassando pressis inmoratur dentibus,</div><div class="l">hastile fixum sed manet profundius</div><div class="l">nec cassa sentit morsuum pericula. </div><div class="l">Galerius orbis forte Romanae statum</div><div class="l">ductor regebat, ut refert antiquitas,</div><div class="l">inmitis, atrox, asper, inplacabilis.</div><div class="l">edicta late mundum in omnem miserat,</div><div class="l">Christum negaret quisque mallet vivere. </div><div class="l">haec ille serpens ore dictat regio,</div><div class="l">qui mortuorum de sepulcris exiens</div><div class="l">clamat: ‘quid ante tempus adventu cito</div><div class="pagebreak" id="index.xml-pb-d30e4618">[Page p.232]</div><div class="l">mea regna solvis? parce, Fili altissimi,</div><div class="l">vel possidere corda porcorum iube.’</div><div class="l">praefectus istis inminens negotiis</div><div class="l">Asclepiades ire mandat milites</div><div class="l">ecclesiasten usque de sacrariis</div><div class="l">raptare plebem mancipandam vinculis</div><div class="l">ni disciplinam Nazarenam respuat. </div><div class="l">mox ipse templum cogitans inrumpere</div><div class="l">et dissipare sancta sanctorum studens</div><div class="l">armis profanus praeparabat inpiis</div><div class="l">altaris aram funditus pessum dare</div><div class="l">foresque et ipsas in ruinam solvere. </div><div class="l">praecurrit index his repente cognitis</div><div class="l">Romanus acris heros excellentiae,</div><div class="l">venire in armis perduelles nuntiat</div><div class="l">animos paventum praestruens hortatibus,</div><div class="l">stent ut parati neve cedant turbini. </div><div class="l">conspirat uno foederatus spiritu</div><div class="l">grex Christianus, agmen inperterritum</div><div class="l">matrum, virorum, parvulorum, virginum;</div><div class="l">fixa et statuta est omnibus sententia</div><div class="l">fidem tueri vel libenter emori. </div><div class="l">refert repulsus miles ad subsellia</div><div class="l">plebis rebellis esse Romanum ducem,</div><div class="l">flagrare cunctos pervicaci audacia,</div><div class="l">iugulos retectos obstinate opponere,</div><div class="l">quo gloriosa morte fortes oppetant. </div><div class="l">praeceps iubetur inde Romanus rapi</div><div class="l">solusque ut incitator et fax omnium</div><div class="l">pro contumaci plebe causam dicere,</div><div class="l">it non resistens seque vinciri petit</div><div class="l">flexas et ultro torquet in tergum manus. </div><div class="l">amor coronae paene praevenit trucem</div><div class="l">lictoris artem sponte nudas offerens</div><div class="pagebreak" id="index.xml-pb-d30e4690">[Page p.234]</div><div class="l">costas bisulcis exsecandas ungulis.</div><div class="l">inrumpit altum limen et praeconibus</div><div class="l">stupore mutis ipse tortorem trahit. </div><div class="l">adstanti ob ora sic tyrannus incipit:</div><div class="l">‘infame monstrum, vilis, intestabilis,</div><div class="l">tu ventilator urbis et vulgi levis</div><div class="l">procella mentes inquietas mobiles,</div><div class="l">ne se inperita turba dedat legibus. </div><div class="l">populare quiddam sub colore gloriae</div><div class="l">inlitterata credidit frequentia,</div><div class="l">ut se per aevum consecrandos autument,</div><div class="l">si bella divis ceu gigantes inferant</div><div class="l">victique flammis obruantur montium. </div><div class="l">hoc tu parasti, pcrdite, spectaculum</div><div class="l">cladis cruentae de necandis 1 civibus,</div><div class="l">quos ut profanos inpiati et saeculi</div><div class="l">reos necesse est te magistro interfici:</div><div class="l">tu causa mortis, tu malorum signifer. </div><div class="l">ni fallor, aequum est ut, quod auctor inprobus</div><div class="l">tolerare multos conpulisti ut carnifex,</div><div class="l">in te recurrat, proque tantis caedibus,</div><div class="l">quae mox futurae, primus exitium luas,</div><div class="l">feras et ipse quod ferendum suaseras.’</div><div class="l">his ille contra reddit ore libero:</div><div class="l">‘amplector, o praefecte, nec me subtraho,</div><div class="l">ut pro fideli plebe solus inmoler,</div><div class="pagebreak" id="index.xml-pb-d30e4746">[Page p.236]</div><div class="l">dignus subire cuncta, si me consulis,</div><div class="l">quaecumque vestra iusserit crudelitas. </div><div class="l">intrare servis idolorum ac daemonum</div><div class="l">sanctam salutis non licet nostrae domum,</div><div class="l">ne polluatur purus orandi locus;</div><div class="l">confido Sancto in Spiritu numquam tibi</div><div class="l">dandum ut beatum limen attingas pede, </div><div class="l">nisi forte noster factus in nostrum gregem</div><div class="l">mereare sumi, quod Pater faxit Deus.’</div><div class="l">incensus his Asclepiades iusserat</div><div class="l">eviscerandum corpus eculeo eminus</div><div class="l">pendere et uncis vinculisque crescere. </div><div class="l">apparitores sed furenti suggerunt</div><div class="l">illum vetusta nobilem prosapia</div><div class="l">meritisque multis esse primum civium,</div><div class="l">iubet amoveri noxialem stipitem,</div><div class="l">plebeia clarum poena ne damnet virum. </div><div class="l"><span class="q">‘tundatur,’</span> inquit, ‘terga crebris ictibus</div><div class="l">plumboque cervix verberata extuberet.</div><div class="l">persona quaeque conpetenter plectitur</div><div class="l">magnique refert vilis an sit nobilis;</div><div class="l">gradu reorum forma tormentis datur.’</div><div class="l">pulsatus ergo martyr illa grandine</div><div class="l">postquam inter ictus dixit hymnum plumbeos,</div><div class="l">erectus infit: ‘absit ut me nobilem</div><div class="l">sanguis parentum praestet aut lex curiae:</div><div class="l">generosa Christi secta nobilitat viros. </div><div class="l">si prima nostris quae sit incunabulis</div><div class="l">origo textu stemmatis recenseas,</div><div class="l">Dei parentis esse ab ore coepimus,</div><div class="l">cui quisque servit, ille vere est nobilis:</div><div class="l">patri rebellis invenitur degener. </div><div class="l">honos deinde stemmati accedit novus</div><div class="pagebreak" id="index.xml-pb-d30e4819">[Page p.238]</div><div class="l">et splendor ingens ut magistratus venit,</div><div class="l">si confitendi nominis testem probum</div><div class="l">signent inusta ferri et ignis vulnera</div><div class="l">et vim dolorum mors sequatur inclyta. </div><div class="l">cave benignus esse perverse velis,</div><div class="l">nec mi remissus leniter peperceris;</div><div class="l">incumbe membris, tortor, ut sim nobilis,</div><div class="l">his ampliatus si fruar successibus,</div><div class="l">genus patris matrisque flocci fecero. </div><div class="l">haec ipsa vestra dignitatum culmina</div><div class="l">quid esse censes? nonne cursim transeunt</div><div class="l">fasces, secures, sella, praetextae togae,</div><div class="l">lictor, tribunal, et trecenta insignia</div><div class="l">quibus tumetis, moxque detumescitis? </div><div class="l">cum consulatum initis, ut vernae solent,</div><div class="l">(pudet fateri) farre pullos pascitis;</div><div class="l">aquila ex eburna sumit adrogantiam</div><div class="l">gestator eius ac superbit beluae</div><div class="l">inflatus osse, cui figura est alitis. </div><div class="l">iam si sub aris ad sigillorum pedes</div><div class="l">iaceatis infra sectilem quercum siti</div><div class="l">quid esse vobis aestimem proiectius?</div><div class="l">nudare plantas ante carpentum scio</div><div class="l">proceres togatos matris Idaeae sacris. </div><div class="l">lapis nigellus evehendus essedo</div><div class="pagebreak" id="index.xml-pb-d30e4872">[Page p.240]</div><div class="l">muliebris oris clausus argento sedet,</div><div class="l">quem dum ad lavacrum praeeundo ducitis</div><div class="l">pedes remotis atterentes calceis,</div><div class="l">Almonis usque pervcnitis rivulum. </div><div class="l">quid illa turpis pompa? nempe ignobiles</div><div class="l">vos esse monstrat, cum luperci curritis.</div><div class="l">quem servulorum non rear vilissimum,</div><div class="l">nudus plateas si per omnes cursitans</div><div class="l">pulset puellas verbere ictas ludicro? </div><div class="l">miseret tuorum me sacrorum et principum</div><div class="l">morumque, Roma, saeculi summum caput,</div><div class="l">age explicemus, si placet, mysteria,</div><div class="l">praefecte, vestra: iam necesse est audias,</div><div class="l">nolis velisne, quid colatis sordium. </div><div class="l">nec terret ista, qua tumes, vesania,</div><div class="l">quod vultuosus, quod supinus, quod rigens</div><div class="l">tormenta leti comminans asperi:</div><div class="l">si me movere rebus ullis niteris,</div><div class="l">ratione mecum, non furore, dimica. </div><div class="l">iubes, relictis Patris et Christi sacris,</div><div class="l">ut tecum adorem feminas mille ac mares,</div><div class="l">deas deosque, deque sexu duplici</div><div class="l">natos, nepotes, abnepotes editos</div><div class="l">et tot stuprorum sordidam prosapiam. </div><div class="l">nubunt puellae, saepe luduntur dolis,</div><div class="l">amasionum comprimuntur fraudibus,</div><div class="l">incesta fervent, furta moechorum calent,</div><div class="l">fallit maritus, odit uxor paelicem,</div><div class="l">deos catenae conligant adulteros. </div><div class="l">ostende, quaeso, quas ad aras praecipis</div><div class="l">vervece caeso fumet ut caespes meus?</div><div class="l">Delphosne pergam? sed vetat palaestrici</div><div class="pagebreak" id="index.xml-pb-d30e4940">[Page p.242]</div><div class="l">corrupta ephebi fama, quem vester deus</div><div class="l">effeminavit gymnadis licentia. </div><div class="l">mox flevit inpuratus occisum gravi</div><div class="l">disco et dicavit florulentum subcubam.</div><div class="l">conductus idem pavit alienum pecus,</div><div class="l">furem deinde perditi passus gregis</div><div class="l">segnis bubulcus tela et ipsa perdidit. </div><div class="l">an ad Cybebes ibo lucum pineum?</div><div class="l">puer sed obstat gallus ob libidinem</div><div class="l">per triste vulnus perque sectum dedecus</div><div class="l">ab inpudicae tutus amplexu deae,</div><div class="l">per multa Matri sacra plorandus spado. </div><div class="l">sed, credo, magni limen amplectar Iovis,</div><div class="l">qui si citetur legibus vestris reus,</div><div class="l">laqueis minacis implicatus Iuliae</div><div class="l">luat severam victus 1 et Scantiniam,</div><div class="l">te cognitore dignus ire in carcerem. </div><div class="l">quid? aureorum conditorem temporum</div><div class="l">censes colendum? quem fugacem non negas</div><div class="l">latuisse furtim dum reformidat malum;</div><div class="l">quem si beate vivere audit Iuppiter,</div><div class="l">plectat necesse est occulendi conscios. </div><div class="l">quid inter aras dissidentum numinum</div><div class="l">putas agendum? Martis indignabitur</div><div class="pagebreak" id="index.xml-pb-d30e4992">[Page p.244]</div><div class="l">offensa virtus si colatur Lemnius,</div><div class="l">Iunonis iram sentiet quisque ut deum</div><div class="l">signo aut sacello consecrarit Herculem. </div><div class="l">dicis licenter haec poetas fingere,</div><div class="l">sed sunt et ipsi talibus mysteriis</div><div class="l">tecum dicati, quodque describunt, colunt,</div><div class="l">tu cur piaclum tam libenter lectitas?</div><div class="l">cur in theatris te vidente id plauditur? </div><div class="l">cygnus stuprator peccat inter pulpita,</div><div class="l">saltat Tonantem tauricornem ludius:</div><div class="l">spectator horum pontifex summus sedes</div><div class="l">ridesque et ipse, nec negando diluis,</div><div class="l">cum fama tanti polluatur numinis. </div><div class="l">cur tu, sacrate, per cachinnos solveris</div><div class="l">cum se maritum fingit Alcmenae deus?</div><div class="l">meretrix Adonem vulneratum scaenica</div><div class="l">libidinoso plangit adfectu palam,</div><div class="l">nec te lupanar Cypridis sanctae movet?</div><div class="l">quid quod sub ipsis veritas signis patet,</div><div class="l">formata in aere criminum vestigiis?</div><div class="l">quid vult sigillum semper adfixum Iovi</div><div class="l">avis ministrae? nempe velox armiger</div><div class="l">leno, exoletum qui tyranno pertulit. </div><div class="l">facem recincta veste praetendit Ceres:</div><div class="l">cur, si deorum nemo rapuit virginem,</div><div class="pagebreak" id="index.xml-pb-d30e5045">[Page p.246]</div><div class="l">quam nocte quaerens mater errat pervigil?</div><div class="l">fusos rotantem cernimus Tirynthium:</div><div class="l">cur, si Neaerae non fuit ludibrio? </div><div class="l">quid? rusticorum monstra detester deum,</div><div class="l">Faunos, Priapos, fistularum praesides,</div><div class="l">nymphas natantes incolasque aquatiles,</div><div class="l">sitas sub alto, more ranarum, lacu,</div><div class="l">divinitatis ius in algis vilibus? </div><div class="l">ad haec colenda me vocas, censor bone?</div><div class="l">potesne quidquam tale, si sanum sapis,</div><div class="l">sanctum putare? nonne pulmonem movet</div><div class="l">derisus istas intuens ineptias,</div><div class="l">quas vinolentae somniis fingunt anus? </div><div class="l">aut si quod usquam est vanitatis mysticae</div><div class="l">nobis colendum est, ipse primus incipe:</div><div class="l">promisce adora quidquid in terris sacri est,</div><div class="l">deos Latinos et deos Aegyptios,</div><div class="l">quis Roma libat, quis Canopus supplicat. </div><div class="l">venerem precaris, conprecare et simiam.</div><div class="l">placet sacratus aspis Aesculapii:</div><div class="l">crocodillus, ibis et canis cur displicent?</div><div class="l">adpone porris religiosas arulas,</div><div class="l">venerare acerbum caepe, mordax allium. </div><div class="l">fuliginosi ture placantur lares,</div><div class="l">et respuuntur consecrata holuscula?</div><div class="l">aut unde maior esse maiestas focis</div><div class="l">quam nata in hortis sarculatis creditur?</div><div class="pagebreak" id="index.xml-pb-d30e5102">[Page p.248]</div><div class="l">si numen ollis, numen et porris inest. </div><div class="l">sed pulchra res est forma in aere sculptilis.</div><div class="l">quid inprecabor officinis Graeciae,</div><div class="l">quae condiderunt gentibus stultis deos?</div><div class="l">forceps Myronis, malleus Polycliti</div><div class="l">natura vestrum est atque origo caelitum. </div><div class="l">ars seminandis efficax erroribus,</div><div class="l">barbam rigentem dum Iovis circumplicat,</div><div class="l">dum defluentem leniter flectens comam</div><div class="l">limat capillos et corymbos Liberi,</div><div class="l">et dum Minervae pectus hydris asperat, </div><div class="l">iniecit atram territis formidinem,</div><div class="l">ut fulmen aeris ceu Tonantis horreant,</div><div class="l">tremant venenum sibilantis Gorgonae,</div><div class="l">putent ephebum post triumphos Indicos</div><div class="l">ferire thyrso posse, cum sit ebrius. </div><div class="l">tum quod Dianam molle succinctam vident,</div><div class="l">venantis arcum pertimescunt virginis;</div><div class="l">si forte vultum tristioris Herculis</div><div class="l">liquore crispo massa finxit fusilis,</div><div class="l">clavam minari, ni colatur, creditur. </div><div class="l">iam quis paventum corda terror occupat</div><div class="l">Iunonis iram si polite expresserit?</div><div class="l">velut retortis intuens obtutibus</div><div class="l">avertat ora de litantis hostia,</div><div class="l">lapis severa fronte mentitur minas. </div><div class="l">miror quod ipsum non sacrastis Mentorem,</div><div class="l">nec templum et aras ipse Phidias habet,</div><div class="pagebreak" id="index.xml-pb-d30e5162">[Page p.250]</div><div class="l">fabri deorum vel parentes numinum,</div><div class="l">qui si caminis institissent segnius,</div><div class="l">non esset ullus Iuppiter conflatilis. </div><div class="l">non erubescis, stulte, pago dedite,</div><div class="l">te tanta semper perdidisse obsonia</div><div class="l">quae dis ineptus obtulisti talibus,</div><div class="l">quos trulla, pelvis, cantharus, sartagines,</div><div class="l">fracta et liquata contulerunt vascula? </div><div class="l">ignosco fatuis haec tamen vulgaribus,</div><div class="l">quos lana terret discolora in stipite,</div><div class="l">quos saepe falsus circulator decipit,</div><div class="l">quibus omne sanctum est, quod pavendum rancidac</div><div class="l">edentularum cantilenae suaserint. </div><div class="l">vos eruditos miror et doctos viros,</div><div class="l">perpensa vitae quos gubernat regula,</div><div class="l">nescire vel divina vel mortalia</div><div class="l">quo iure constent, quanta maiestas regat</div><div class="l">quidquid creatum est, quae creavit omnia. </div><div class="l">Deus perennis, res inaestimabilis,</div><div class="l">non cogitando, non videndo clauditur,</div><div class="l">excedit omnem mentis humanae modum</div><div class="l">nec conprehendi visibus nostris valet,</div><div class="l">extraque et intus inplet ac superfluit. </div><div class="l">intemporalis, ante quam primus dies,</div><div class="l">esse et fuisse semper unus obtinet;</div><div class="l">lux ipse vera, veri et auctor luminis,</div><div class="l">cum lumen esset, lumen effudit suum:</div><div class="l">ex luce fulgor natus hic est Filius. </div><div class="l">vis una Patris, vis et una est Filii</div><div class="l">unusque, ab uno lumine splendor satus</div><div class="pagebreak" id="index.xml-pb-d30e5226">[Page p.252]</div><div class="l">pleno refulsit claritatis numine.</div><div class="l">natura simplex pollet unius Dei,</div><div class="l">et quidquid usquam est una virtus condidit, </div><div class="l">caelum solumque, vim marini gurgitis,</div><div class="l">globos dierum noctiumque praesides,</div><div class="l">ventos, procellas, fulgura, imbres, nubila,</div><div class="l">septemtriones, Hesperos, aestus, nives,</div><div class="l">fontes, pruinas et metalla et flumina, </div><div class="l">praerupta, plana, montium convallia,</div><div class="l">feras, volucres, reptiles, natatiles,</div><div class="l">iumenta, pecua, subiugales, beluas,</div><div class="l">flores, frutecta, germina, herbas, arbores,</div><div class="l">quae sunt odori, quaeque vernant esui. </div><div class="l">haec non labore et arte molitus Deus</div><div class="l">sed iussione, quam potestas protulit,</div><div class="l">mandavit esse; facta sunt quae non erant,</div><div class="l">Verbo creavit omniformem machinam;</div><div class="l">virtus paterna semper in verbo fuit. </div><div class="l">cognostis ipsum: nunc colendi agnoscite</div><div class="l">ritum modumque, quale sit templi genus,</div><div class="l">quae dedicari sanxerit donaria,</div><div class="l">quae vota poscat, quos sacerdotes velit,</div><div class="l">quod mandet illic nectar inmolarier. </div><div class="l">aedem sibi ipse mente in hominis condidit</div><div class="l">vivam, serenam, sensualem, flabilem,</div><div class="l">solvi incapacem posse, nec destructilem,</div><div class="l">pulchram, venustam, praeminentem culmine,</div><div class="l">discriminatis inlitam coloribus. </div><div class="l">illic sacerdos stat sacrato in limine,</div><div class="l">foresque primas virgo custodit Fides</div><div class="l">innexa crines vinculis regalibus;</div><div class="l">poscit litari victimas Christo et Patri</div><div class="l">quas scit placere, candidatas, simplices: </div><div class="l">frontis pudorem, cordis innocentiam,</div><div class="pagebreak" id="index.xml-pb-d30e5298">[Page p.254]</div><div class="l">pacis quietem, castitatem corporis,</div><div class="l">Dei timorem, regulam scientiae,</div><div class="l">ieiuniorum parcitatem sobriam,</div><div class="l">spem non iacentem, semper et largam manum.</div><div class="l">ex his amoenus hostiis surgit vapor </div><div class="l">vincens odorem balsami, turis, croci,</div><div class="l">auras madentes Persicorum aromatum.</div><div class="l">sublatus inde caelum adusque tollitur</div><div class="l">et prosperatum dulce delectat Deum. </div><div class="l">hanc disciplinam quisquis infensus vetat,</div><div class="l">vetat probatum vivere et sanctum sequi,</div><div class="l">vetat vigorem mentis alte intendere,</div><div class="l">nostrique acumen ignis ad terram vocat,</div><div class="l">nec excitari vim sinit prudentiae. </div><div class="l">o mersa limo caecitas gentilium!</div><div class="l">o carnulenta nationum pectora!</div><div class="l">o spissus error! o tenebrosum genus</div><div class="l">terris amicum, deditum cadaveri,</div><div class="l">subiecta semper intuens, numquam supra! </div><div class="l">furorne summus ultima et dementia est</div><div class="l">deos putare, qui creantur nuptiis,</div><div class="l">rem spiritalem terrulente quaerere,</div><div class="l">elementa mundi consecrare altaribus,</div><div class="l">id quod creatum est conditorem credere, </div><div class="l">deasceato supplicare stipiti,</div><div class="l">verris cruore scripta saxa spargere,</div><div class="l">aras ofellis obsecrare bubulis,</div><div class="l">homines fuisse cum scias, quos consecras,</div><div class="l">urnas reorum morticinas lambere? </div><div class="l">desiste, iudex saeculi, tantum nefas</div><div class="l">viris iubere fortibusque et liberis,</div><div class="l">nil est amore veritatis celsius.</div><div class="l">Dei perennis nomen adserentibus</div><div class="l">nihil pavori est, mors et ipsa subiacet.’</div><div class="pagebreak" id="index.xml-pb-d30e5370">[Page p.256]</div><div class="l">dudum coquebat disserente martyre</div><div class="l">Asclepiades intus iram subdolam</div><div class="l">stomachatus alto felle, dum longum silet</div><div class="l">bilemque tectis concipit praecordiis;</div><div class="l">tandem latentis vim furoris evomit: </div><div class="l">‘pro Iuppiter! quid est quod ex hoc audio?</div><div class="l">stat inter aras et deorum imagines</div><div class="l">et, quod fateri cogor, in medio foro</div><div class="l">tacente memet, ac perorat perditus,</div><div class="l">quidquid sacrorum est ore foedans inpio. </div><div class="l">o fas priorum! moris o prisci status!</div><div class="l">inventa regum pro salute publica</div><div class="l">Pompiliorum nostra carpunt saecula,</div><div class="l">quis hos sophistas error invexit novus,</div><div class="l">qui non colendos esse divos disputent? </div><div class="l">nunc dogma nobis Christianum nascitur</div><div class="l">post evolutos mille demum consules</div><div class="l">ab urbe Roma, ne retexam Nestoras.</div><div class="l">quidquid novellum surgit, olim non fuit.</div><div class="l">vis summa rerum nosse? Pyrrham consule. </div><div class="l">ubi iste vester tunc erat summus Deus,</div><div class="l">divum favore cum puer Mavortius</div><div class="l">fundaret arcem septicollem Romulus?</div><div class="l">quod Roma pollet auspicato condita,</div><div class="l">Iovi Statori debet et dis ceteris. </div><div class="l">hoc sanctum ab aevo est, hoc ab atavis traditum:</div><div class="pagebreak" id="index.xml-pb-d30e5426">[Page p.258]</div><div class="l">placanda nobis pro triumphis principis</div><div class="l">delubra, faustus ut secundet gloriam</div><div class="l">procinctus, utque subiugatis hostibus</div><div class="l">ductor quietum frenet orbem legibus. </div><div class="l">accingere ergo, quisquis es, nequissime,</div><div class="l">pro principali rite nobiscum deos</div><div class="l">orare vita vel, quod hostem publicum</div><div class="l">pati necesse est, solve poenam sanguine,</div><div class="l">sprevisse templa respuisse est principem.’</div><div class="l">tunc ille: ‘numquam pro salute et maximis</div><div class="l">fortissimisque principis cohortibus</div><div class="l">aliter precabor quam fidele ut militent</div><div class="l">Christique lymphis ut renascantur Patri,</div><div class="l">capiant et ipsum caelitus Paraclitum, </div><div class="l">ut idolorum respuant caliginem,</div><div class="l">cernant ut illud lumen aeternae spei</div><div class="l">non suculentis influens obtutibus</div><div class="l">nec corporales per fenestras emicans,</div><div class="l">puris sed intus quod relucet mentibus. </div><div class="l">pupilla carnis crassa crassum perspicit,</div><div class="l">et res caduca quod resolvendum est videt:</div><div class="l">liquidis videndis aptus est animae liquor;</div><div class="l">natura fervens sola ferventissimae</div><div class="l">divinitatis vim coruscantem capit. </div><div class="l">hoc opto lumen imperator noverit</div><div class="l">tuus meusque, si velit fieri meus;</div><div class="l">nam si resistit Christiano nomini,</div><div class="l">meus ille talis imperator non erit:</div><div class="l">scelus iubenti, crede, numquam serviam.’</div><div class="l"><span class="q">‘statis, ministri?’</span> clamitans iudex ait,</div><div class="l">‘statis manusque continetis vindices?</div><div class="l">non rupta sulcis dissecatis viscera,</div><div class="pagebreak" id="index.xml-pb-d30e5497">[Page p.260]</div><div class="l">animam nec intus abditam rimamini,</div><div class="l">erumpit unde vox profana in principem?’</div><div class="l">scindunt utrumque milites taeterrima</div><div class="l">mucrone hiulco pensilis latus viri,</div><div class="l">sulcant per artus longa tractim vulnera,</div><div class="l">obliqua rectis, recta transversis secant,</div><div class="l">et iam refectis pectus albet ossibus. </div><div class="l">nitendo anhelant, diffluunt sudoribus,</div><div class="l">cum sit quietus heros in quem saeviunt.</div><div class="l">haec inter addit sponte Romanus loqui:</div><div class="l">‘si quaeris, o praefecte, verum noscere,</div><div class="l">hoc omne, quidquid lancinamur, non dolet. </div><div class="l">dolet quod error pectori insedit tuo,</div><div class="l">populos quod istos perditos 1 tecum trahis.</div><div class="l">currunt frequentes undique ad spectaculum,</div><div class="l">gentile vulgus, heu, gemenda corpora,</div><div class="l">crudumque nostrae sortis exemplum tremunt. </div><div class="l">audite cuncti: clamo longe ac praedico,</div><div class="l">emitto vocem de catasta celsior:</div><div class="l">Christus paternae gloriae splendor, Deus,</div><div class="l">rerum creator, noster idem particeps</div><div class="l">spondet salutem perpetem credentibus, </div><div class="l">animae salutem, sola quae non occidit</div><div class="l">sed iuge durans dispares casus subit;</div><div class="l">aut luce fulget aut tenebris mergitur;</div><div class="l">Christum secuta Patris intrat gloriam,</div><div class="l">disiuncta Christo mancipatur Tartaro. </div><div class="l">curanda mercis qualitas, quaenam mihi</div><div class="l">contingat olim perpetis substantiae;</div><div class="l">nam membra parvi pendo quo pacto cadant,</div><div class="l">casura certe lege naturae suae.</div><div class="l">instat ruina; quod resolvendum est, ruat. </div><div class="l">nec distat, ignis et fidiculae saeviant,</div><div class="pagebreak" id="index.xml-pb-d30e5567">[Page p.262]</div><div class="l">an corpus aegrum languor asper torqueat,</div><div class="l">cum saepe morbos maior armet saevitas. 1</div><div class="l">non ungularum tanta vis latus fodit</div><div class="l">mucrone quanto dira pulsat pleurisis, </div><div class="l">nec sic inusta lamminis ardet cutis,</div><div class="l">ut febris atro felle venas exedit</div><div class="l">vel summa pellis ignis obductus coquit</div><div class="l">papulasque fervor aestuosus excitat:</div><div class="l">credas cremari stridulis cauteribus. </div><div class="l">miserum putatis, quod retortis pendeo</div><div class="l">extentus ulnis, quod revelluntur pedes,</div><div class="l">conpago nervis quod sonat crepantibus:</div><div class="l">sic eiulantes ossa clamant dividi,</div><div class="l">nodosa torquet quos podagra et artrisis. </div><div class="l">horretis omnes hasce carnificum manus,</div><div class="l">num mitiores sunt manus medentium,</div><div class="l">laniena quando saevit Hippocratica?</div><div class="l">vivum secatur viscus et recens cruor</div><div class="l">scalpella tinguit dum putredo abraditur. </div><div class="l">putate ferrum triste chirurgos meis</div><div class="l">inferre costis, quod secat salubriter,</div><div class="l">non est amarum quo reformatur salus:</div><div class="l">videntur isti carpere artus tabidos,</div><div class="l">sed dant medellam rebus intus vividis. </div><div class="l">quis nescit autem quanta corruptela sit</div><div class="l">contaminatae carnis ac solubilis?</div><div class="l">sordet, tumescit, liquitur, foetet, dolet,</div><div class="l">inflatur ira, solvitur libidine,</div><div class="l">plerumque felle tincta livores trahit. </div><div class="pagebreak" id="index.xml-pb-d30e5629">[Page p.264]</div><div class="l">aurum regestum nonne carni adquiritur?</div><div class="l">inlusa vestis, gemma, bombyx, purpura</div><div class="l">in carnis usum mille quaeruntur dolis,</div><div class="l">luxus vorandi carnis arvinam fovet,</div><div class="l">carnis voluptas omne per nefas ruit. </div><div class="l">medere, quaeso, carnifex, tantis malis,</div><div class="l">concide, carpe fomitem peccaminum,</div><div class="l">fac ut resecto debilis carnis situ</div><div class="l">dolore ab omni mens supersit libera</div><div class="l">nec gestet ultra quod tyrannus amputet. </div><div class="l">nec terrearis turba circumstantium:</div><div class="l">hoc perdo solum quod peribit omnibus,</div><div class="l">regi, clienti, pauperique et diviti;</div><div class="l">sic vernularum, sic senatorum caro</div><div class="l">tabescit imo cum sepulcro condita est. </div><div class="l">iactura vilis mordet et damnum leve</div><div class="l">si, quo carendum est, perdere extimescimus:</div><div class="l">cur, quod necesse est, non voluntas occupat?</div><div class="l">natura cur non vertit in rem gloriae?</div><div class="l">legale damnum deputemus praemiis. </div><div class="l">sed praemiorum forma quae sit fortibus</div><div class="l">videamus, illa nempe quae numquam perit,</div><div class="l">caelo refusus subvolabit spiritus,</div><div class="l">Dei parentis perfruetur lumine</div><div class="l">regnante Christo stans in arce regia. </div><div class="l">quandoque caelum ceu liber plicabitur,</div><div class="l">cadet rotati solis in terram globus,</div><div class="l">spheram ruina menstrualem destruet;</div><div class="l">Deus superstes solus et iusti simul</div><div class="pagebreak" id="index.xml-pb-d30e5690">[Page p.266]</div><div class="l">cum sempiternis permanebunt angelis. </div><div class="l">contemne praesens utile, o prudens homo,</div><div class="l">quod terminandum, quod relinquendum est tibi;</div><div class="l">omitte corpus, rem sepulcri et funeris;</div><div class="l">tende ad futuram gloriam, perge ad Deum;</div><div class="l">agnosce qui sis, vince mundum et saeculum.’</div><div class="l">vixdum elocutus martyr hanc peregerat</div><div class="l">orationem, cum furens interserit</div><div class="l">Asclepiades: ‘vertat ictum carnifex</div><div class="l">in os loquentis, inque maxillas manum</div><div class="l">sulcosque acutos et fidiculas transferat. </div><div class="l">verbositatis ipse rumpatur locus,</div><div class="l">scaturrientes perdat ut loquacitas</div><div class="l">sermonis auras perforatis follibus,</div><div class="l">quibus sonandi nulla lex ponit modum;</div><div class="l">ipsa et loquentis verba torqueri volo.’</div><div class="l">inplet iubentis dicta lictor inpius;</div><div class="l">charaxat ambas ungulis scribentibus</div><div class="l">genas, cruentis et secat faciem notis,</div><div class="l">hirsuta barbis solvitur carptim cutis,</div><div class="l">et mentum adusque vultus omnis scinditur. </div><div class="l">martyr fluentem fatur inter sanguinem:</div><div class="l">‘grates tibi, o praefecte, magnas debeo,</div><div class="l">quod multa pandens ora iam Christum loquor,</div><div class="l">artabat ampli nominis praeconium</div><div class="l">meatus unus, inpar ad laudes Dei. </div><div class="l">rimas patentes invenit vox edita</div><div class="l">multisque fusa rictibus reddit sonos</div><div class="l">hinc inde plures, et profatur undique</div><div class="l">Christi Patrisque sempiternam gloriam,</div><div class="l">tot ecce laudant ora quot sunt vulnera.’</div><div class="l">tali repressus cognitor constantia</div><div class="l">cessare poenam praecipit, tunc sic ait:</div><div class="l">‘per solis ignes iuro, qui nostros dies</div><div class="pagebreak" id="index.xml-pb-d30e5762">[Page p.268]</div><div class="l">reciprocatis administrat circulis,</div><div class="l">cuius recursu lux et annus ducitur, </div><div class="l">ignes parandos iam tibi tristis rogi,</div><div class="l">qui fine digno corpus istud devorent,</div><div class="l">quod perseverans tam resistit nequiter</div><div class="l">sacris vetustis, nec dolorum spiculis</div><div class="l">victum fatiscit, fitque poenis fortius. </div><div class="l">quis hunc rigorem pectori iniecit stupor?</div><div class="l">mens obstinata est, corpus omne obcalluit,</div><div class="l">tantus novelli dogmatis regnat furor:</div><div class="l">hic nempe vester Christus haud olim fuit,</div><div class="l">quem tu fateris ipse suffixum cruci.’</div><div class="l"><span class="q">‘haec illa crux est omnium nostrum salus,’</span></div><div class="l">Romanus inquit: ‘hominis haec redemptio est.</div><div class="l">scio incapacem te sacramenti, inpie,</div><div class="l">non posse caecis sensibus mysterium</div><div class="l">haurire nostrum: nil diurnum nox capit. </div><div class="l">tamen in tenebris proferam claram facem,</div><div class="l">sanus videbit, lippus oculos obteget.</div><div class="l">' removete lumen,' dicet insanabilis;</div><div class="l">' iniuriosa est nil videnti claritas.'</div><div class="l">audi, profane, quod gravatus oderis. </div><div class="l">regem perennem rex perennis protulit</div><div class="l">in se manentem nec minorem tempore,</div><div class="l">quia tempus illum non tenet; nam fons retro</div><div class="l">exordiorum est et dierum et temporum,</div><div class="l">ex Patre Christus: hoc Pater, quod Filius. </div><div class="l">hic se videndum praestitit mortalibus,</div><div class="l">mortale corpus sumpsit inmortalitas,</div><div class="l">ut, dum caducum portat aeternus Deus,</div><div class="l">transire nostrum posset ad caelestia:</div><div class="pagebreak" id="index.xml-pb-d30e5831">[Page p.270]</div><div class="l">homo est peremptus et resurrexit Deus. </div><div class="l">congressa mors est membra gestanti Deo;</div><div class="l">dum nostra temptat, cessit inmortalibus.</div><div class="l">stultum putatis hoc, sophistae saeculi;</div><div class="l">sed stulta mundi summus elegit Pater,</div><div class="l">ut stultus esset saeculi prudens Dei. </div><div class="l">antiquitatem Romuli et Mavortiam</div><div class="l">lupam renarras, primum et omen vulturum.</div><div class="l">si res novellas respuis, nil tam recens:</div><div class="l">vix mille fastis inplet hanc aetatulam</div><div class="l">cursus dierum conditore ab augure. </div><div class="l">sescenta possum regna pridem condita</div><div class="l">proferre toto in orbe, si sit otium,</div><div class="l">multo ante clara quam capellam Gnosiam</div><div class="l">suxisse fertur Iuppiter, Martis pater,</div><div class="l">sed illa non sunt, haec et olim non erunt. </div><div class="l">crux ista Christi, quam novellam dicitis,</div><div class="l">nascente mundo factus ut primum est homo,</div><div class="l">expressa signis, expedita est litteris:</div><div class="l">adventus eius mille per miracula</div><div class="l">praenuntiatus ore vatum consono. </div><div class="l">reges, prophetae, iudicesque et principes</div><div class="l">virtute, bellis, cultibus, sacris, stilo</div><div class="l">non destiterunt pingere formam crucis,</div><div class="l">crux praenotata, crux adumbrata est prius,</div><div class="pagebreak" id="index.xml-pb-d30e5885">[Page p.272]</div><div class="l">crucem vetusta conbiberunt saecula. </div><div class="l">tandem refectis vocibus propheticis</div><div class="l">aetate nostra conprobata antiquitas</div><div class="l">coram refulsit ore conspicabili,</div><div class="l">ne fluctuaret veritas dubia fide,</div><div class="l">si non pateret teste visu comminus. </div><div class="l">hinc nos et ipsum non perire credimus</div><div class="l">corpus, sepulcro quod vorandum traditur,</div><div class="l">quia Christus in se mortuum corpus cruci</div><div class="l">secum excitatum vexit ad solium Patris,</div><div class="l">viamque cunctis ad resurgendum dedit. </div><div class="l">crux illa nostra est, nos patibulum ascendimus,</div><div class="l">nobis peremptus Christus et nobis Deus</div><div class="l">Christus reversus, ipse qui moriens homo est,</div><div class="l">natura duplex: moritur et mortem domat,</div><div class="l">reditque in illud quod perire nesciat. </div><div class="l">dixisse pauca sit satis de mysticis</div><div class="l">nostrae salutis deque processu spei.</div><div class="l">iam iam silebo: margaritas spargere</div><div class="l">Christi vetamur inter inmundos sues,</div><div class="l">lutulenta sanctum ne ferant animalia. </div><div class="l">sed quia profunda non licet luctarier</div><div class="l">ratione tecum, consulamus proxima:</div><div class="l">interrogetur ipsa naturalium</div><div class="l">simplex sine arte sensuum sententia:</div><div class="l">fuci inperitus fac ut adsit arbiter. </div><div class="l">da septuennem circiter puerum aut minus,</div><div class="l">qui sit favoris liber et non oderit</div><div class="l">quemquam nec ullum mentis in vitium cadat,</div><div class="l">periclitemur quid recens infantia</div><div class="l">dicat sequendum, quid novus sapiat vigor.’</div><div class="l">hanc ille sancti martyris vocem libens</div><div class="l">amplexus unum de caterva infantium</div><div class="l">parvum nec olim lacte depulsum capi</div><div class="pagebreak" id="index.xml-pb-d30e5957">[Page p.274]</div><div class="l">captumque adesse praecipit. <span class="q">‘quidvis roga,’</span></div><div class="l">inquit, <span class="q">‘sequamur quod probant pusio.’</span></div><div class="l">Romanus ardens experiri innoxiam</div><div class="l">laetantis oris indolem <span class="q">‘filiole,’</span> ait,</div><div class="l">‘dic, quid videtur esse verum et congruens,</div><div class="l">unumne Christum colere et in Christo Patrem,</div><div class="l">an conprecari mille formarum deos?’</div><div class="l">adrisit infans nec moratus rettulit:</div><div class="l">‘est quidquid illud, quod ferunt homines Deum,</div><div class="l">unum esse oportet et quod uni est unicum,</div><div class="l">cum Christus hoc sit, Christus est verus Deus.</div><div class="l">genera deorum multa nec pueri putant.’</div><div class="l">stupuit tyrannus sub pudore fluctuans;</div><div class="l">nec vim decebat innocenti aetatulae</div><div class="l">inferre leges, nec loquenti talia</div><div class="l">furor sinebat efferatus parcere.</div><div class="l"><span class="q">‘quis auctor,’</span> inquit, <span class="q">‘vocis est huius tibi?’</span></div><div class="l">respondit ille: ‘mater, et matri Deus. </div><div class="l">illa ex parente Spiritu docta inbibit</div><div class="l">quo me inter ipsa pasceret cunabula;</div><div class="l">ego, ut gemellis uberum de fontibus</div><div class="l">lac parvus hausi, Christum et hausi credere.’</div><div class="l"><span class="q">‘ergo ipsa mater adsit,’</span> exclamat, <span class="q">‘cedo,’</span></div><div class="l">Asclepiades; ‘disciplinae et exitum </div><div class="l">tristem suae magistra spectet inpia,</div><div class="l">male eruditi torqueatur funere</div><div class="l">infantis orba, quemque corrupit fleat. </div><div class="l">absit ministros vilis ut muliercula</div><div class="l">nostros fatiget: quantulus autem dolor</div><div class="l">vexabit artus mortis auxilio brevis!</div><div class="l">oculi parentis punientur acrius</div><div class="l">quam si cruentae membra carpant ungulae.’</div><div class="l">vix haec profatus pusionem praecipit</div><div class="pagebreak" id="index.xml-pb-d30e6048">[Page p.276]</div><div class="l">sublime tollant et manu pulsent nates,</div><div class="l">mox et remota veste virgis verberent</div><div class="l">tenerumque duris ictibus tergum secent,</div><div class="l">plus unde lactis quam cruoris defluat. </div><div class="l">quae cautis illud perpeti spectaculum,</div><div class="l">quis ferre possit aeris aut ferri rigor?</div><div class="l">inpacta quotiens corpus attigerat salix,</div><div class="l">tenui rubebant sanguine uda vimina,</div><div class="l">quem plaga flerat roscidis livoribus. </div><div class="l">ferunt minaces verberantium genas</div><div class="l">inlacrimasse sponte dimanantibus</div><div class="l">guttis per ora barbarum frementia,</div><div class="l">scribas et ipsos et coronam plebium</div><div class="l">proceresque siccis non stetisse visibus. </div><div class="l">at sola mater hisce lamentis caret,</div><div class="l">soli sereno frons renidet gaudio;</div><div class="l">stat in piorum corde pietas fortior</div><div class="l">amore Christi contumax doloribus</div><div class="l">firmatque sensum mollis indulgentiae. </div><div class="l">sitire sese parvus exclamaverat: '</div><div class="l">animae aestuantis ardor in cruciatibus</div><div class="l">hoc exigebat, lymphae ut haustum posceret:</div><div class="l">quem torva mater eminus triste intuens</div><div class="l">vultu et severis vocibus sic increpat: </div><div class="l">‘puto inbecillo, nate, turbaris metu</div><div class="l">et te doloris horror adflictum domat,</div><div class="l">non hanc meorum viscerum stirpem fore</div><div class="l">Deo spopondi, non in hanc spem gloriae</div><div class="l">te procreavi, cedere ut leto scias. </div><div class="l">aquam bibendam postulas, cum sit tibi</div><div class="l">fons ille vivus praesto, qui semper fluit</div><div class="l">et cuncta solus inrigat viventia,</div><div class="l">intus forisque spiritum et corpus simul,</div><div class="l">aeternitatem largiens potantibus. </div><div class="pagebreak" id="index.xml-pb-d30e6120">[Page p.278]</div><div class="l">venies ad illud mox fluentum, si modo</div><div class="l">animo ac medullis solus ardor aestuet</div><div class="l">videre Christum, quod semel potum adfatim</div><div class="l">sic sedat omnem pectoris flagrantiam</div><div class="l">vita ut beata iam sitire nesciat. </div><div class="l">hic, hic bibendus, nate, nunc tibi est calix,</div><div class="l">mille in Bethleem quem biberunt parvuli:</div><div class="l">oblita lactis et papillarum inmemor</div><div class="l">aetas amaris, mox deinde dulcibus</div><div class="l">refecta poclis mella sumpsit sanguinis. </div><div class="l">exemplum ad istud nitere, o fortis puer,</div><div class="l">generosa prolis, matris et potentia,</div><div class="l">omnes capaces esse virtutum Pater</div><div class="l">mandavit annos, neminem excepit diem,</div><div class="l">ipsis triumphos adnuens vagitibus. </div><div class="l">scis, saepe dixi, cum docenti adluderes</div><div class="l">et garrulorum signa verborum dares,</div><div class="l">Isaac fuisse parvulum patri unicum,</div><div class="l">qui, cum inmolandus aram et ensem cerneret,</div><div class="l">ultro sacranti colla praebuerit seni. </div><div class="l">narravi et illud nobile ac memorabile</div><div class="l">certamen, una matre quod septem editi</div><div class="l">gessere pueri, sed tamen factis viri,</div><div class="l">hortante eadem matre in ancipiti exitu</div><div class="l">poenae et coronae sanguini ut ne parcerent. </div><div class="l">videbat ipsos apparatus funerum</div><div class="l">praesens suorum nec movebatur parens</div><div class="l">laetata quotiens aut olivo stridula</div><div class="l">sartago frixum torruisset puberem</div><div class="l">dira aut cremasset lamminarum inpressio. </div><div class="l">comam cutemque verticis revulserat</div><div class="l">a fronte tortor, nuda testa ut tegmine</div><div class="l">cervicem adusque dehonestarct caput;</div><div class="pagebreak" id="index.xml-pb-d30e6190">[Page p.280]</div><div class="l">clamabat illa: ' patere; gemmis vestiet</div><div class="l">apicem hunc corona regio ex diademate.' </div><div class="l">linguam tyrannus amputari iusserat</div><div class="l">uni ex ephebis; mater aiebat: ' satis</div><div class="l">iam parta nobis gloria est; pars optima</div><div class="l">Deo inmolatur ecce nostri corporis;</div><div class="l">digna est fidelis lingua quae sit hostia. </div><div class="l">interpres animi, enuntiatrix sensuum,</div><div class="l">cordis ministra, praeco operti pectoris,</div><div class="l">prima offeratur in sacramentum necis</div><div class="l">et sit redemptrix prima membrorum omnium;</div><div class="l">ducem dicatam mox sequentur cetera.' </div><div class="l">his Maccabeos incitans stimulis parens</div><div class="l">hostem subegit subiugatum septies,</div><div class="l">quot feta natis, tot triumphis inclyta;</div><div class="l">me partus unus ut feracem gloriae,</div><div class="l">mea vita, praestet, in tua est situm manu. </div><div class="l">per huius alvi fida conceptacula,</div><div class="l">per hospitalem mense bis quino larem,</div><div class="l">si dulce nostri pectoris nectar tibi,</div><div class="l">si molle gremium, grata si crepundia,</div><div class="l">persiste et horum munerum auctorem adsere.</div><div class="l">quanam arte nobis vivere intus coeperis, </div><div class="l">nihilumque et illud, unde corpus, nescio;</div><div class="l">novit animator solus et factor tui.</div><div class="l">inpendere ipsi, cuius ortus munere es;</div><div class="l">bene in datorem quod dedit refuderis.’</div><div class="l">talia canente matre iam laetus puer</div><div class="l">virgas strepentes et dolorem verberum</div><div class="l">ridebat. hic tum cognitor pronuntiat:</div><div class="l">‘claudatur infans carcere et tanti mali</div><div class="l">Romanus auctor torqueatur acrius.’</div><div class="pagebreak" id="index.xml-pb-d30e6258">[Page p.282]</div><div class="l">illum recentes per cicatricum vias</div><div class="l">denuo exarabant, quaque acutum traxerant</div><div class="l">paulo ante ferrum, mox recrudescentibus</div><div class="l">plagis apertas persequebantur notas,</div><div class="l">quos iam superbus victor ignavos vocat. </div><div class="l">‘o non virile robur, o molles manus!</div><div class="l">unam labantis dissipare tam diu</div><div class="l">vos non potesse fabricam corpusculi!</div><div class="l">vix iam cohaeret, nec tamen penitus cadit,</div><div class="l">vincens lacertos dexterarum inertium. </div><div class="l">citius cadaver dentibus carpunt canes,</div><div class="l">longeque morsus vulturum efficacior</div><div class="l">ad devorandas carnis offas mortuae,</div><div class="l">languetis inbelli fame ac fatiscitis,</div><div class="l">gula est ferina, sed socors edacitas.’</div><div class="l">exarsit istis turbida ira iudicis</div><div class="l">seque in supremam concitat sententiam:</div><div class="l">‘si te morarum paenitet, finem citum</div><div class="l">subeas licebit: ignibus vorabere</div><div class="l">damnatus et favilla iam tenuis fies.’</div><div class="l">abiens at ille, cum foro abriperent virum</div><div class="l">truces ministri, pone respectans ait:</div><div class="l">‘appello ab ista, perfide, ad Christum meum</div><div class="l">crudelitate, non metu mortis tremens,</div><div class="l">sed ut probetur esse nil quod iudicas.’</div><div class="l"><span class="q">‘quid differo,’</span> inquit ille, ‘utrosque perdere,</div><div class="l">puerum ac magistrum, conplices sectae inpiae?</div><div class="l">gladius recidat vile vix hominis caput</div><div class="l">infantis, istum flamma vindex concremet,</div><div class="l">sit his sub uno fine dispar exitus.’</div><div class="l">perventum ad ipsum caedis inplendae locum,</div><div class="l">natum gerebat mater amplexu et sinu,</div><div class="pagebreak" id="index.xml-pb-d30e6329">[Page p.284]</div><div class="l">ut primitivum crederes fetum geri</div><div class="l">Deo offerendum sancti Abelis ferculo,</div><div class="l">lectum ex ovili, puriorem ceteris. </div><div class="l">puerum poposcit carnifex, mater dedit,</div><div class="l">nec inmorata est fletibus, tantum osculum</div><div class="l">inpressit unum: <span class="q">‘vale,’</span> ait, ‘dulcissime,</div><div class="l">et cum beatus regna Christi intraveris,</div><div class="l">memento matris, iam patrone ex filio.’</div><div class="l">dixit: deinde dum ferit cerviculam</div><div class="l">percussor ense, docta mulier psallere</div><div class="l">hymnum canebat carminis Davitici:</div><div class="l">' pretiosa sancti mors sub aspectu Dei,</div><div class="l">tuus ille servus, prolis ancillae tuae.' </div><div class="l">talia retexens explicabat pallium</div><div class="l">manusque tendebat sub ictu et sanguine,</div><div class="l">venarum ut undam profluam manantium</div><div class="l">et palpitantis oris exciperet globum:</div><div class="l">excepit, et caro adplicavit pectori. </div><div class="l">at parte campi ex altera inmanem pyram</div><div class="l">texebat ustor fumidus pinu arida,</div><div class="l">sarmenta mixtim subdita et faeni struem</div><div class="l">spargens liquato rore ferventis picis,</div><div class="l">quo flamma pastu cresceret ferocius. </div><div class="l">et iam retortis bracchiis furca eminus</div><div class="l">Romanus actus ingerebatur rogo:</div><div class="l"><span class="q">‘scio,’</span> inquit ille, ‘non futurum ut concremer,</div><div class="l">nec passionis hoc genus datum est mihi,</div><div class="l">et restat ingens quod fiat miraculum.’</div><div class="l">haec eius orsa sequitur inmensus fragor</div><div class="l">nubis ruentis, nimbus undatim nigro</div><div class="pagebreak" id="index.xml-pb-d30e6399">[Page p.286]</div><div class="l">praeceps aquarum flumine ignes obruit.</div><div class="l">aiunt olivo semiconbustas faces,</div><div class="l">sed vincit imber iam madentem fomitem. </div><div class="l">trepidare taeter carnifex rebus novis</div><div class="l">turbatus, et qua posset arte insistere,</div><div class="l">versare torres cum favillis umidis,</div><div class="l">prunas maniplis confovere stuppeis '</div><div class="l">et semen ignis inter undas quaerere. </div><div class="l">quod cum tumenti nuntiatum iudici,</div><div class="l">commovit 1 iram fellis inplacabilis:</div><div class="l">‘quousque tandem summus hic nobis magus</div><div class="l">inludet,’ inquit, ‘Thessalorum carmine</div><div class="l">poenam peritus vertere in ludibrium? </div><div class="l">fortasse cervix, si secandam iussero</div><div class="l">flecti sub ensem, non patebit vulneri:</div><div class="l">vel amputatum plaga collum dividens</div><div class="l">rursus coibit ac reglutinabitur,</div><div class="l">umerisque vertex eminebit additus. </div><div class="l">temptemus igitur ante partem quampiam</div><div class="l">truncare ferro corporis superstitis,</div><div class="l">ne morte simpla criminosus multiplex</div><div class="l">cadat vel una perfidus caede oppetat:</div><div class="l">quot membra gestat, tot modis pereat volo. </div><div class="l">libet experiri, Lerna sicut traditur,</div><div class="l">utrum renatis pullulascat artubus,</div><div class="l">ac se inminuti corporis damnis novum</div><div class="l">instauret: ipse praesto erit tunc Hercules</div><div class="l">hydrina suetus ustuire vulnera. </div><div class="l">iam nunc secandi doctus adsit artifex,</div><div class="l">qui cuncta norit viscerum confinia</div><div class="pagebreak" id="index.xml-pb-d30e6463">[Page p.288]</div><div class="l">vel nexa nervis disparare vincula.</div><div class="l">date hunc, revulsis qui medetur ossibus</div><div class="l">aut fracta nodis sarciens conpaginat. </div><div class="l">linguam priorem detrahat radicitus,</div><div class="l">quae corpore omni sola vivit nequior;</div><div class="l">illa et procaci pessima in nostros deos</div><div class="l">invecta motu fas profanavit vetus,</div><div class="l">audax et ipsi non pepercit principi.’</div><div class="l">Aristo quidam medicus accitus venit,</div><div class="l">proferre linguam praecipit: profert statim</div><div class="l">martyr retectam, pandit ima et faucium;</div><div class="l">ille et palatum tractat et digito exitum</div><div class="l">vocis pererrans vulneri explorat locum. </div><div class="l">linguam deinde longe ab ore protrahens</div><div class="l">scalpellum in usque guttur insertans agit.</div><div class="l">illo secante fila sensim singula</div><div class="l">numquam momordit martyr aut os dentibus</div><div class="l">conpressit artis nec cruorem sorbuit. </div><div class="l">inmotus et patente rictu constitit</div><div class="l">dum sanguis extra defluit scaturriens;</div><div class="l">perfusa pulcher menta russo stemmate</div><div class="l">fert et cruenti pectoris spectat decus</div><div class="l">fruiturque et ostro vestis ut iam regiae. </div><div class="l">praefectus ergo ratus elinguem virum</div><div class="l">cogi ad sacrandum posse, cum verbis carens</div><div class="l">nil in deorum blateraret dedecus,</div><div class="l">iubet reduci iam tacentem ac debilem</div><div class="l">multo loquentis turbine olim territus. </div><div class="l">reponit aras ad tribunal denuo</div><div class="l">et tus et ignem vividum in carbonibus</div><div class="l">taurina et exta vel suilla abdomina:</div><div class="l">ingressus ille, ut hos paratus perspicit,</div><div class="l">insufflat, ipsos ceu videret daemonas. </div><div class="pagebreak" id="index.xml-pb-d30e6533">[Page p.290]</div><div class="l">inridet hoc Asclepiades laetior,</div><div class="l">addit deinde: ‘numquid inclementius,</div><div class="l">sicut solebas, es paratus dicere?</div><div class="l">effare quidvis ac perora et dissere.</div><div class="l">permitto vocem libere ut exerceas.’</div><div class="l">Romanus alto corde suspirans diu</div><div class="l">gemitu querellam traxit et sic orsus est:</div><div class="l">‘Christum loquenti lingua numquam defuit,</div><div class="l">nec verba quaeras quo regantur organo,</div><div class="l">cum praedicatur ipse verborum dator. </div><div class="l">qui fecit ut vis vocis expressa intimo</div><div class="l">pulmone et oris torta sub testudine</div><div class="l">nunc ex palato det repercussos sonos,</div><div class="l">nunc temperetur dentium de pectine,</div><div class="l">sitque his agendis lingua plectrum mobile, </div><div class="l">si mandet idem faucium sic fistulas</div><div class="l">spirare flatu concinentes consono</div><div class="l">ut verba in ipsis explicent meatibus,</div><div class="l">vel exitu oris cymbalis profarier</div><div class="l">nunc pressa parce labra, nunc hiantia, </div><div class="l">dubitasne verti posse naturae statum,</div><div class="l">cui facta forma est, qualis esset primitus?</div><div class="l">hanc nempe factor vertere, ut libet, potest</div><div class="l">positasque leges texere ac retexere,</div><div class="l">linguam loquella ne ministram postulet. </div><div class="l">vis scire nostri numinis potentiam?</div><div class="l">fluctus liquentis aequoris pressit pede:</div><div class="l">natura fluxa ac tenuis in solidum coit,</div><div class="l">quam dispar illis legibus quis condita est!</div><div class="l">solet natatus ferre, fert vestigia. </div><div class="l">habet usitatum munus hoc divinitas</div><div class="l">quae vera nobis colitur in Christo et Patre,</div><div class="l">mutis loquellam, percitum claudis gradum,</div><div class="pagebreak" id="index.xml-pb-d30e6603">[Page p.292]</div><div class="l">surdis fruendam reddere audientiam,</div><div class="l">donare caecis lucis insuetae diem. </div><div class="l">haec si quis amens fabulosa existimat,</div><div class="l">vel ipse tute si parum fidelia</div><div class="l">rebare pridem, vera cognoscas licet:</div><div class="l">habes loquentem, cuius amputaveras</div><div class="l">linguam: probatis cede iam miraculis.’</div><div class="l">horror stupentem persecutorem subit</div><div class="l">timorque et ira pectus in caliginem</div><div class="l">vertere; nescit vigilet anne somniet,</div><div class="l">miratur haerens quod sit ostenti genus,</div><div class="l">formido frangit, armat indignatio. </div><div class="l">nec vim domare mentis effrenae potest,</div><div class="l">nec quo furoris tela vertat invenit,</div><div class="l">postremo medicum saevus insontem iubet</div><div class="l">reum citari; nundinatum hunc arguit</div><div class="l">mercede certa pactus ut conluderet: </div><div class="l">aut ferrum in ore nil agens et inritum</div><div class="l">versasse frustra seu retunsis tactibus</div><div class="l">aut arte quadam vulnus inlatum breve,</div><div class="l">quod sauciata parte linguam laederet</div><div class="l">nervos nec omnes usquequaque abscideret. </div><div class="l">manere salvam vocis harmoniam probe</div><div class="l">non posse, inani concavo verba exprimi,</div><div class="l">quae concrepare ligula moderatrix facit,</div><div class="l">esto ut resultet spiritus vacuo specu,</div><div class="l">echo sed extat inde, non oratio. </div><div class="l">veris refutat medicus hanc calumniam:</div><div class="l">‘scrutare vel tu nunc latebras faucium,</div><div class="l">intraque dentes curiosum pollicem </div><div class="l">circumfer, haustus vel patentes inspice,</div><div class="l">lateatne quidquam quod regat spiramina. </div><div class="pagebreak" id="index.xml-pb-d30e6671">[Page p.294]</div><div class="l">quamquam forassem forte si puncto levi</div><div class="l">tenuive linguam contigissem vulnere,</div><div class="l">titubante plectro fatus esset debilis,</div><div class="l">nam cum magistra vocis in vitium cadit,</div><div class="l">usus necesse est et loquendi intercidat. </div><div class="l">fiat periclum, si placet, cuiusmodi</div><div class="l">edat querellam quadrupes lingua eruta,</div><div class="l">elinguis et quem porca grunnitum strepat;</div><div class="l">cui vox fragosa, clamor est inconditus,</div><div class="l">probabo mutam nil sonare stridulum. </div><div class="l">testor salutem principis me simplici</div><div class="l">functum secantis arte, iudex optime,</div><div class="l">servisse iussis absque fraude publicis,</div><div class="l">sciat hic quis illi verba suggillet deus:</div><div class="l">ego unde mutus sit disertus nescio.’</div><div class="l">his sese Aristo purgat, at contra inpium</div><div class="l">nil haec latronem Christianorum movent;</div><div class="l">magis magisque fertur in vesaniam,</div><div class="l">quaerit alienus sanguis ille asperserit</div><div class="l">virum, suone fluxerit de vulnere. </div><div class="l">respondit his Romanus: ‘eccum, praesto sum:</div><div class="l">meus iste sanguis verus est, non bubulus.</div><div class="l">agnoscis illum quem loquor, miserrimc</div><div class="l">pagane, vestri sanguinem sacrum bovis,</div><div class="l">cuius litata caede permadescitis? </div><div class="l">summus sacerdos nempe sub terram scrobe</div><div class="l">acta in profundum consecrandus mergitur,</div><div class="l">mire infulatus, festa vittis tempora</div><div class="pagebreak" id="index.xml-pb-d30e6731">[Page p.296]</div><div class="l">nectens, corona tum repexus aurea,</div><div class="l">cinctu Gabino sericam fultus togam. </div><div class="l">tabulis superne strata texunt pulpita</div><div class="l">rimosa rari pegmatis conpagibus,</div><div class="l">scindunt subinde vel terebrant aream</div><div class="l">crebroque lignum perforant acumine,</div><div class="l">pateat minutis ut frequens hiatibus. </div><div class="l">huc taurus ingens fronte torva et hispida</div><div class="l">sertis revinctus aut per armos floreis</div><div class="l">aut inpeditis cornibus deducitur,</div><div class="l">nec non et auro frons coruscat hostiae,</div><div class="l">saetasque fulgor brattealis inficit. </div><div class="l">hic ut statuta est inmolanda belua,</div><div class="l">pectus sacrato dividunt venabulo;</div><div class="l">eructat amplum vulnus undam sanguinis</div><div class="l">ferventis, inque texta pontis subditi</div><div class="l">fundit vaporum flumen et late aestuat. </div><div class="l">tum per frequentes mille rimarum vias</div><div class="l">inlapsus imber tabidum rorem pluit,</div><div class="l">defossus intus quem sacerdos excipit</div><div class="l">guttas ad omnes turpe subiectans caput</div><div class="l">et veste et omni putrefactus corpore. </div><div class="l">quin os supinat, obvias offert genas,</div><div class="l">supponit aures, labra, nares obicit,</div><div class="l">oculos et ipsos perluit liquoribus,</div><div class="l">nec iam palato parcit et linguam rigat,</div><div class="l">donec cruorem totus atrum conbibat. </div><div class="l">postquam cadaver sanguine egesto rigens</div><div class="l">conpage ab illa flamines retraxerint</div><div class="l">procedit inde pontifex visu horridus,</div><div class="l">ostentat udum verticem, barbam gravem,</div><div class="l">vittas madentes atque amictus ebrios. </div><div class="pagebreak" id="index.xml-pb-d30e6799">[Page p.298]</div><div class="l">hunc inquinatum talibus contagiis,</div><div class="l">tabo recentis sordidum piaculi,</div><div class="l">omnes salutant atque adorant eminus,</div><div class="l">vilis quod illum sanguis et bos mortuus</div><div class="l">foedis latentem sub cavernis laverint. </div><div class="l">addamus illam, vis, hecatomben tuam,</div><div class="l">centena ferro cum cadunt animalia,</div><div class="l">variaque abundans caede restagnat cruor,</div><div class="l">vix ut cruentis augures natatibus</div><div class="l">possint meare per profundum sanguinis? </div><div class="l">sed quid macellum pingue pulvinarium,</div><div class="l">quid maximorum lancinatores gregum</div><div class="l">eviscerata carne crudos criminor?</div><div class="l">sunt sacra quando vosmet ipsi exciditis,</div><div class="l">votivus et cum membra detruncat dolor. </div><div class="l">cultrum in lacertos exerit fanaticus</div><div class="l">sectisque Matrem bracchiis placat deam,</div><div class="l">furere ac rotari ius putatur mysticum;</div><div class="l">parca ad secandum dextra fertur inpia,</div><div class="l">caelum meretur vulnerum crudelitas. </div><div class="l">ast hic metenda dedicat genitalia,</div><div class="l">numen reciso mitigans ab inguine</div><div class="l">offert pudendum semivir donum deae:</div><div class="l">illam revulsa masculini germinis</div><div class="l">vena effluenti pascit auctam sanguine. </div><div class="l">uterque sexus sanctitati displicet,</div><div class="l">medium retentat inter alternum genus,</div><div class="l">mas esse cessat ille, nec fit femina,</div><div class="l">felix deorum mater inberbes sibi</div><div class="pagebreak" id="index.xml-pb-d30e6860">[Page p.300]</div><div class="l">parat ministros levibus 1 novaculis. </div><div class="l">quid, cum sacrandus accipit sphragitidas?</div><div class="l">acus minutas ingerunt fornacibus,</div><div class="l">his membra pergunt urere, ut igniverint;</div><div class="l">quamcumque partem corporis fervens nota</div><div class="l">stigmarit, hanc sic consecratam praedicant. </div><div class="l">functum deinde cum reliquit spiritus</div><div class="l">et ad sepulcrum pompa fertur funeris,</div><div class="l">partes per ipsas inprimuntur bratteae;</div><div class="l">insignis auri lammina obducit cutem,</div><div class="l">tegitur metallo, quod perustum est ignibus. </div><div class="l">has ferre poenas cogitur gentilitas,</div><div class="l">hac di coercent lege cultores suos:</div><div class="l">sic daemon ipse ludit hos quos ceperit,</div><div class="l">docet execrandas ferre contumelias,</div><div class="l">tormenta inuri mandat infelicibus. </div><div class="l">at noster iste sanguis ex vestra fluit</div><div class="l">crudelitate, vos tyrannide inpia</div><div class="l">exulceratis innocentum corpora,</div><div class="l">si vos sinatis, incruente vivimus,</div><div class="l">at si cruente puniamur, vincimus. </div><div class="l">sed iam silebo; finis instat debitus,</div><div class="l">finis malorum, passionis gloria;</div><div class="l">iam non licebit, inprobe, ut licuit modo,</div><div class="l">torquere nostra vel secare viscera;</div><div class="l">cedas necesse est victus et iam desinas.’</div><div class="l"><span class="q">‘cessabit equidem tortor et sector dehinc,’</span></div><div class="l">iudex minatur ‘sed peremptoris manus</div><div class="l">succedet illis, strangulatrix faucium;</div><div class="l">aliter silere nescit oris garruli</div><div class="l">vox inquieta, quam tubam si fregero.’</div><div class="l">dixit, foroque protrahi iussit virum,</div><div class="pagebreak" id="index.xml-pb-d30e6931">[Page p.302]</div><div class="l">trudi in tenebras noxialis careeris;</div><div class="l">elidit illic fune collum martyris</div><div class="l">lictor nefandus, sic peracta est passio;</div><div class="l">anima absoluta vinculis caelum petit. </div><div class="l">gesta intimasse cuncta fertur principi</div><div class="l">praefectus addens ordinem voluminum</div><div class="l">seriemque tantae digerens tragoediae:</div><div class="l">laetatus omne crimen in fasces refert</div><div class="l">suum tyrannus chartulis vivacibus. </div><div class="l">illas sed aetas conficit diutina,</div><div class="l">fuligo fuseat, pulvis obducit situ,</div><div class="l">carpit senectus aut ruinis obruit:</div><div class="l">inscripta Christo pagina inmortalis est,</div><div class="l">nec obsolescit ullus in caelis apex. </div><div class="l">excepit adstans angelus coram Deo</div><div class="l">et quae loeutus martyr et quae pertulit,</div><div class="l">nec verba solum disserentis condidit,</div><div class="l">sed ipsa pingens vulnera expressit stilo</div><div class="l">laterum, genarum pectorisque et faucium. </div><div class="l">omnis notata est sanguinis dimensio,</div><div class="l">ut quamque plagam sulcus exaraverit,</div><div class="l">altam, patentem, proximam, longam, brevem,</div><div class="l">quae vis doloris, quive segmenti modus;</div><div class="l">guttam cruoris ille nullam perdidit. </div><div class="l">hic in regestis est liber caelestibus,</div><div class="l">monumenta servans laudis indelebilis,</div><div class="l">relegendus olim sempiterno iudici,</div><div class="l">libramine aequo qui malorum pondera</div><div class="l">et praemiorum conparabit copias. </div><div class="l">vellem sinister inter haedorum greges,</div><div class="l">ut sum futurus, eminus dinoscerer</div><div class="l">atque hoc precante diceret rex optimus:</div><div class="l">‘Romanus orat; transfer hunc haedum mihi;</div><div class="l">sit dexter agnus, induatur vellere.’</div><div class="pagebreak" id="index.xml-pb-d30e7004">[Page p.304]</div></div><div class="textpart" id="index.xml-body.1_div.1_div.11"><h3><span class="headingNumber">1.11. </span><span class="head">Ad Valerianum Episcopum de passione Hippolyti Beatissimi Martyris.</span></h3><div class="l">Innumeros cineres sanctorum Romula in urbe</div><div class="l">vidimus, o Christi Valeriane sacer,</div><div class="l">incisos tumulis titulos et singula quaeris</div><div class="l">nomina: difficile est ut replicare queam,</div><div class="l">tantos iustorum populos furor inpius hausit, </div><div class="l">cum coleret patrios Troia Roma deos.</div><div class="l">plurima litterulis signata sepulcra loquuntur</div><div class="l">martyris aut nomen aut epigramma aliquod,</div><div class="l">sunt et muta tamen tacitas claudentia tumbas</div><div class="l">marmora, quae solum significant numerum. </div><div class="l">quanta virum iaceant congestis corpora acervis</div><div class="l">nosse licet, quorum nomina nulla legas,</div><div class="l">sexaginta illic defossas mole sub una</div><div class="l">reliquias memini me didicisse hominum,</div><div class="pagebreak" id="index.xml-pb-d30e7038">[Page p.306]</div><div class="l">quorum solus habet conperta vocabula Christus, </div><div class="l">utpote quos propriae iunxit amicitiae,</div><div class="l">haec dum lustro oculis et sicubi forte latentes</div><div class="l">rerum apices veterum per monumenta sequor,</div><div class="l">invenio Hippolytum, qui quondam scisma Novati</div><div class="l">presbyter attigerat nostra sequenda negans, </div><div class="l">usque ad martyrii provectum insigne tulisse</div><div class="l">lucida sanguinei praemia supplicii,</div><div class="l">nec mirere senem perversi dogmatis olim</div><div class="l">munere ditatum catholicae fidei,</div><div class="l">cum iam vesano victor raperetur ab hoste </div><div class="l">exultante anima carnis ad exitium,</div><div class="l">plebis amore suae multis comitantibus ibat.</div><div class="l">consultus quaenam secta foret melior,</div><div class="l">respondit: ‘fugite, o miseri, execranda Novati</div><div class="l">scismata, catholicis reddite vos populis. </div><div class="l">una fides vigeat, prisco quae condita templo est,</div><div class="l">quam Paulus retinet quamque cathedra Petri,</div><div class="l">quae docui, docuisse piget: venerabile martyr</div><div class="l">cerno, quod a cultu rebar abesse Dei.’</div><div class="l">his ubi detorsit laevo de tramite plebem </div><div class="l">monstravitque sequi qua via dextra vocat,</div><div class="l">seque ducem recti spretis anfractibus idem</div><div class="l">praebuit, erroris qui prius auctor erat,</div><div class="l">sistitur insano rectori Christicolas tunc</div><div class="l">ostia vexanti per Tiberina viros. </div><div class="l">illo namque die Roma secesserat, ipsos</div><div class="pagebreak" id="index.xml-pb-d30e7095">[Page p.308]</div><div class="l">peste suburbanos ut quateret populos,</div><div class="l">non contentus humum celsae intra moenia Romae</div><div class="l">tinguere iustorum caedibus assiduis.</div><div class="l">Ianiculum cum iam madidum, fora, rostra, Suburam</div><div class="l">cerneret eluvie sanguinis affluere, </div><div class="l">protulerat rabiem Tyrrheni ad litoris oram</div><div class="l">quaeque loca aequoreus proxima portus habet,</div><div class="l">inter carnifices et constipata sedebat</div><div class="l">officia extructo celsior in solio. </div><div class="l">discipulos fidei detestandique rebelles</div><div class="l">idolii ardebat dedere perfidiae,</div><div class="l">carcereo crinita situ stare agmina contra</div><div class="l">iusserat horrendis excrucianda modis,</div><div class="l">inde catenarum tractus, hinc lorea flagra </div><div class="l">stridere, virgarum concrepitare fragor,</div><div class="l">ungula fixa cavis costarum cratibus altos</div><div class="l">pandere secessus et lacerare iecur,</div><div class="l">ac iam lassatis iudex tortoribus ibat</div><div class="l">in furias cassa cognitione fremens, </div><div class="l">nullus enim Christi ex famulis per tanta repertus</div><div class="l">supplicia, auderet qui vitiare animam,</div><div class="l">inde furens quaesitor ait: ‘iam, tortor, ab unco</div><div class="l">desine; si vana est quaestio, morte agito,</div><div class="l">huic abscide caput, crux istum tollat in auras </div><div class="l">viventesque oculos offerat alitibus,</div><div class="l">hos rape praecipites et vinctos conice in ignem,</div><div class="l">sit pyra quae multos devoret una reos.</div><div class="l">en tibi quos properes rimosae inponere cumbae,</div><div class="l">pellere et in medii stagna profunda freti. </div><div class="l">quos ubi susceptos rabidum male suta per aequor</div><div class="l">vexerit et tumidis caesa labarit aquis,</div><div class="pagebreak" id="index.xml-pb-d30e7161">[Page p.310]</div><div class="l">dissociata putrem laxent tabulata carinam</div><div class="l">conceptumque bibant undique naufragium,</div><div class="l">squamea caenoso praestabit ventre sepulcrum </div><div class="l">belua consumptis cruda cadaveribus.’</div><div class="l">haec persultanti celsum subito ante tribunal</div><div class="l">offertur senior nexibus inplicitus.</div><div class="l">stipati circum iuvenes clamore ferebant</div><div class="l">ipsum Christicolis esse caput populis: </div><div class="l">si foret extinctum propere caput, omnia vulgi</div><div class="l">pectora Romanis sponte sacranda deis.</div><div class="l">insolitum leti poscunt genus et nova poenae</div><div class="l">inventa, exemplo quo trepident alii.</div><div class="l">ille supinata residens cervice: <span class="q">‘quis,’</span> inquit,</div><div class="l"><span class="q">‘dicitur?’</span> adfirmant dicier Hippolytum.</div><div class="l">‘ergo sit Hippolytus, quatiat turbetque iugales,</div><div class="l">intereatque feris dilaceratus equis.’</div><div class="l">vix haec ille, duo cogunt animalia freni</div><div class="l">ignara insueto subdere colla iugo, </div><div class="l">non stabulis blandive manu palpata magistri</div><div class="l">imperiumque equitis ante subacta pati,</div><div class="l">sed campestre vago nuper pecus e grege captum,</div><div class="l">quod pavor indomito corde ferinus agit.</div><div class="l">iamque reluctantes sociarant vincula bigas, </div><div class="l">oraque discordi foedere nexuerant.</div><div class="l">temonis vice funis inest, qui terga duorum</div><div class="l">dividit et medius tangit utrumque latus,</div><div class="l">deque iugo in longum se post vestigia retro</div><div class="l">protendens trahitur, transit et ima pedum. </div><div class="pagebreak" id="index.xml-pb-d30e7227">[Page p.312]</div><div class="l">huius ad extremum, sequitur qua pulvere summo</div><div class="l">cornipedum refugas orbita trita vias,</div><div class="l">crura viri innectit laqueus nodoque tenaci</div><div class="l">adstringit plantas cumque rudente ligat,</div><div class="l">postquam conposito satis instruxere paratu </div><div class="l">martyris ad poenam verbera, vincla, feras,</div><div class="l">instigant subitis clamoribus atque flagellis,</div><div class="l">iliaque infestis perfodiunt stimulis,</div><div class="l">ultima vox audita senis venerabilis haec est:</div><div class="l"><span class="q">‘hi rapiant artus, tu rape, Christe, animam.’</span></div><div class="l">prorumpunt alacres caecoque errore feruntur,</div><div class="l">qua sonus atque tremor, qua furor exagitant.</div><div class="l">incendit feritas, rapit impetus et fragor urget,</div><div class="l">nec cursus volucer mobile sentit onus.</div><div class="l">per silvas, per saxa ruunt, non ripa retardat </div><div class="l">fluminis aut torrens oppositus cohibet,</div><div class="l">prosternunt saepes et cuncta obstacula rumpunt,</div><div class="l">prona, fragosa petunt, ardua transibunt,</div><div class="l">scissa minutatim labefacto corpore frusta</div><div class="l">carpit spinigeris stirpibus hirtus ager. </div><div class="l">pars summis pendet scopulis, pars sentibus haeret,</div><div class="l">parte rubent frondes, parte madescit humus,</div><div class="l">exemplar sceleris paries habet inlitus, in quo</div><div class="l">multicolor fucus digerit omne nefas,</div><div class="l">picta super tumulum species liquidis viget umbris</div><div class="l">effigians fracti membra cruenta viri. </div><div class="l">rorantes saxorum apices vidi, optime papa,</div><div class="l">purpureasque notas vepribus inpositas.</div><div class="pagebreak" id="index.xml-pb-d30e7290">[Page p.314]</div><div class="l">docta manus virides imitando effingere dumos</div><div class="l">luserat e minio russeolam saniem. </div><div class="l">cernere erat ruptis conpagibus ordine nullo</div><div class="l">membra per incertos sparsa iacere situs,</div><div class="l">addiderat caros gressu lacrimisque sequentes,</div><div class="l">devia quo fractum semita monstrat iter.</div><div class="l">maerore attoniti atque oculis rimantibus ibant, </div><div class="l">inplebantque sinus visceribus laceris.</div><div class="l">ille caput niveum conplectitur ac reverendam</div><div class="l">canitiem molli confovet in gremio;</div><div class="l">hic umeros truncasque manus et bracchia et ulnas</div><div class="l">et genua et crurum fragmina nuda legit. </div><div class="l">palliolis etiam bibulae siccantur harenae,</div><div class="l">ne quis in infecto pulvere ros maneat,</div><div class="l">si quis et in sudibus recalenti aspergine sanguis</div><div class="l">insidet, hunc omnem spongia pressa rapit,</div><div class="l">nec iam densa sacro quidquam de corpore silva </div><div class="l">obtinet aut plenis fraudat ab exequiis,</div><div class="l">cumque recensetis constaret partibus ille</div><div class="l">corporis integri qui fuerat numerus,</div><div class="l">nec purgata aliquid deberent avia toto</div><div class="l">ex homine extersis frondibus et scopulis, </div><div class="l">metando eligitur tumulo locus: ostia linquunt,</div><div class="l">Roma placet, sanctos quae teneat cineres,</div><div class="l">haud procul extremo culta ad pomeria vallo</div><div class="l">mersa latebrosis crypta patet foveis:</div><div class="l">huius in occultum gradibus via prona reflexis </div><div class="l">ire per anfractus luce latente docet,</div><div class="l">primas namque fores summo tenus intrat hiatu</div><div class="pagebreak" id="index.xml-pb-d30e7351">[Page p.316]</div><div class="l">inlustratque dies limina vestibuli,</div><div class="l">inde ubi progressu facili nigrescere visa est</div><div class="l">nox obscura loci per specus ambiguum, </div><div class="l">occurrunt celsis 1 inmissa foramina tectis,</div><div class="l">quae iaciant claros antra super radios,</div><div class="l">quamlibet ancipites texant hinc inde recessus</div><div class="l">arta sub umbrosis atria porticibus,</div><div class="l">at tamen excisi subter cava viscera montis </div><div class="l">crebra terebrato fornice lux penetrat,</div><div class="l">sic datur absentis per subterranea solis</div><div class="l">cernere fulgorem luminibusque frui.</div><div class="l">talibus Hippolyti corpus mandatur opertis,</div><div class="l">propter ubi adposita est ara dicata Deo. </div><div class="l">illa sacramenti donatrix mensa eademque</div><div class="l">custos fida sui martyris adposita</div><div class="l">servat ad aeterni spem vindicis ossa sepulcro,</div><div class="l">pascit item sanctis Tibricolas dapibus,</div><div class="l">mira loci pietas et prompta precantibus ara </div><div class="l">spes hominum placida prosperitate iuvat,</div><div class="l">hic corruptelis animique et corporis aeger</div><div class="l">oravi quotiens stratus, opem merui,</div><div class="l">quod Iactor reditu, quod te, venerande sacerdos,</div><div class="l">conplecti licitum est, scribo quod haec eadem, </div><div class="l">Hippolyto scio me debere, Deus cui Christus</div><div class="l">posse dedit, quod quis postulet, adnuere,</div><div class="l">ipsa, illas animae exuvias quae continet intus,</div><div class="l">aedicula argento fulgurat ex solido,</div><div class="l">praefixit tabulas dives manus aequore levi </div><div class="l">candentes, recavum quale nitet speculum,</div><div class="l">nec Pariis contenta aditus obducere saxis</div><div class="pagebreak" id="index.xml-pb-d30e7415">[Page p.318]</div><div class="l">addidit ornando clara talenta operi,</div><div class="l">mane salutatum concurritur: omnis adorat</div><div class="l">pubis; eunt, redeunt solis ad usque obitum. </div><div class="l">conglobat in cuneum Latios simul ac peregrinos</div><div class="l">permixtim populos religionis amor.</div><div class="l">oscula perspicuo figunt inpressa metallo,</div><div class="l">balsama defundunt, fletibus ora rigant.</div><div class="l">iam cum se renovat decursis mensibus annus </div><div class="l">natalemque diem passio festa refert,</div><div class="l">quanta putas studiis certantibus agmina cogi,</div><div class="l">quaeve celebrando vota coire Deo?</div><div class="l">urbs augusta suos vomit effunditque Quirites,</div><div class="l">una et patricios ambitione pari </div><div class="l">confundit plebeia phalanx umbonibus aequis</div><div class="l">discrimen procerum praecipitante fide.</div><div class="l">nec minus Albanis acies se candida portis</div><div class="l">explicat et longis ducitur ordinibus,</div><div class="l">exultant fremitus variarum hinc inde viarum, </div><div class="l">indigena et Picens plebs et Etrusca venit,</div><div class="l">concurrit Samnitis atrox, habitator et altae</div><div class="l">Campanus Capuae, iamque Nolanus adest,</div><div class="l">quisque sua laetus cum coniuge dulcibus et cum</div><div class="l">pigneribus rapidum carpere gestit iter. </div><div class="l">vix capiunt patuli populorum gaudia campi, </div><div class="l">haeret et in magnis densa cohors spatiis,</div><div class="l">angustum tantis illud specus esse catervis</div><div class="l">haud dubium est, ampla fauce licet pateat,</div><div class="l">stat sed iuxta aliud, quod tanta frequentia templum</div><div class="l">tunc adeat cultu nobile regifico, </div><div class="l">parietibus celsum sublimibus atque superba</div><div class="pagebreak" id="index.xml-pb-d30e7479">[Page p.320]</div><div class="l">maiestate potens muneribusque opulens.</div><div class="l">ordo columnarum geminus laquearia tecti</div><div class="l">sustinet auratis suppositus trabibus. </div><div class="l">adduntur graciles tecto breviore recessus,</div><div class="l">qui laterum seriem iugiter exsinuent.</div><div class="l">at medios aperit tractus via latior alti</div><div class="l">culminis exsurgens editiore apice.</div><div class="l">fronte sub adversa gradibus sublime tribunal </div><div class="l">tollitur, antistes praedicat unde Deum.</div><div class="l">plena laborantes aegre domus accipit undas,</div><div class="l">artaque confertis aestuat in foribus,</div><div class="l">maternum pandens gremium, quo condat alumnos</div><div class="l">ac foveat fetos adcumulata sinus. </div><div class="l">si bene commemini, colit hunc pulcherrima Roma</div><div class="l">Idibus Augusti mensis, ut ipsa vocat</div><div class="l">prisco more diem, quem te quoque, sancte magister,</div><div class="l">annua festa inter dinumerare velim,</div><div class="l">crede, salutigeros feret hic venerantibus ortus </div><div class="l">lucis honoratae praemia restituens,</div><div class="l">inter sollemnes Cypriani vel Chelidoni</div><div class="l">Eulaliaeque dies currat et iste tibi.</div><div class="l">sic te pro populo, cuius tibi credita vita est,</div><div class="l">orantem Christus audiat omnipotens; </div><div class="l">sic tibi de pleno lupus excludatur ovili,</div><div class="l">agna nec ulla tuum capta gregem minuat;</div><div class="l">sic me gramineo remanentem denique campo</div><div class="pagebreak" id="index.xml-pb-d30e7534">[Page p.322]</div><div class="l">sedulus aegrotum pastor ovem referas;</div><div class="l">sic, cum lacteolis caulas conpleveris agnis, </div><div class="l">raptus et ipse sacro sis comes Hippolyto.</div></div><div class="textpart" id="index.xml-body.1_div.1_div.12"><h3><span class="headingNumber">1.12. </span><span class="head">Passio Apostolorum Petri et Pauli.</span></h3><div class="l">‘Plus solito coeunt ad gaudia: dic, amice, quid sit.</div><div class="l">Romam per omnem cursitant ovantque.’</div><div class="l">‘Festus apostolici nobis redit hic dies triumphi,</div><div class="l">Pauli atque Petri nobilis cruore,</div><div class="l">unus utrumque dies, pleno tamen innovatus anno, </div><div class="l">vidit superba morte laureatum.</div><div class="l">scit Tiberina palus, quae flumine lambitur propinquo,</div><div class="l">binis dicatum caespitem tropaeis,</div><div class="l">et crucis et gladii testis, quibus inrigans easdem</div><div class="l">bis fluxit imber sanguinis per herbas. </div><div class="l">prima Petrum rapuit sententia legibus Neronis</div><div class="l">pendere iussum praeminente ligno,</div><div class="l">ille tamen veritus celsae decus aemulando mortis</div><div class="l">ambire tanti gloriam Magistri</div><div class="l">exigit ut pedibus mersum caput inprimant supinis, </div><div class="l">quo spectet imum stipitem cerebro.</div><div class="pagebreak" id="index.xml-pb-d30e7578">[Page p.324]</div><div class="l">flgitur ergo manus subter, sola versus in cacumen,</div><div class="l">hoc mente maior, quo minor figura.</div><div class="l">noverat ex humili caelum citius solere adiri;</div><div class="l">deiecit ora spiritum daturus. </div><div class="l">ut teres orbis iter flexi rota percucurrit anni</div><div class="l">diemque eundem sol reduxit ortus,</div><div class="l">evomit in iugulum Pauli Nero fervidum furorem,</div><div class="l">iubet feriri gentium magistrum,</div><div class="l">ipse prius sibimet finem cito dixerat futurum: </div><div class="l">' ad Christum eundum est, iam resolvor,' inquit,</div><div class="l">nec mora, protrahitur, poenae datur, inmolatur ense;</div><div class="l">non hora vatem, non dies fefellit,</div><div class="l">dividit ossa duum Tybris sacer ex utraque ripa,</div><div class="l">inter sacrata dum fluit sepulcra. </div><div class="l">dextra Petrum regio tectis tenet aureis receptum</div><div class="l">canens oliva, murmurans fluento.</div><div class="l">namque supercilio saxi liquor ortus excitavit</div><div class="l">fontem perennem chrismatis feracem.</div><div class="l">nunc pretiosa ruit per marmora lubricatque clivum,</div><div class="l">donec virenti fluctuet colymbo. </div><div class="l">interior tumuli pars est, ubi lapsibus sonoris</div><div class="l">stagnum nivali volvitur profundo,</div><div class="l">omnicolor vitreas pictura superne tinguit undas,</div><div class="l">musci relucent et virescit aurum </div><div class="l">cyaneusque latex umbram trahit inminentis ostri:</div><div class="l">credas moveri Auctibus lacunar.</div><div class="pagebreak" id="index.xml-pb-d30e7634">[Page p.326]</div><div class="l">pastor oves alit ipse illic gelidi rigore fontis,</div><div class="l">videt sitire quas fluenta Christi,</div><div class="l">parte alia titulum Pauli via servat Ostiensis, </div><div class="l">qua stringit amnis caespitem sinistrum,</div><div class="l">regia pompa loci est; princeps bonus has sacravit arces</div><div class="l">lusitque magnis ambitum talentis,</div><div class="l">bratteolas trabibus sublevit, ut omnis aurulenta</div><div class="l">lux .esset intus, ceu iubar sub ortu. </div><div class="l">subdidit et Parias fulvis laquearibus columnas,</div><div class="l">distinguit illic quas quaternus ordo.</div><div class="l">tum camiros hyalo insigni varie cucurrit arcus:</div><div class="l">sic prata vernis floribus renident.</div><div class="l">ecce duas fidei summo Patre conferente dotes, </div><div class="l">urbi colendas quas dedit togatae.</div><div class="l">aspice, per bifidas plebs Romula funditur plateas,</div><div class="l">lux in duobus fervet una festis,</div><div class="l">nos ad utrumque tamen gressu properemus incitato,</div><div class="l">et his et illis perfruamur hymnis. </div><div class="l">ibimus ulterius qua fert via pontis Hadriani,</div><div class="l">laevam deinde fluminis petemus.</div><div class="l">transtiberina prius solvit sacra pervigil sacerdos,</div><div class="l">mox huc recurrit duplicatque vota.</div><div class="l">haec didicisse sat est Romae tibi: tu domum reversus </div><div class="l">diem bifestum sic colas memento.’</div><div class="pagebreak" id="index.xml-pb-d30e7685">[Page p.328]</div></div><div class="textpart" id="index.xml-body.1_div.1_div.13"><h3><span class="headingNumber">1.13. </span><span class="head">Passio Cypriani.</span></h3><div class="l">Punica terra tulit, quo splendeat omne quidquid usquam est,</div><div class="l">inde domo Cyprianum, sed decus orbis et magistrum,</div><div class="l">est proprius patriae martyr, sed amore et ore noster,</div><div class="l">incubat in Libya sanguis, sed ubique lingua pollet,</div><div class="l">sola superstes agit de corpore, sola obire nescit, </div><div class="l">dum genus esse hominum Christus sinet et vigere mundum.</div><div class="l">dum liber ullus erit, dum scrinia sacra litterarum,</div><div class="l">te leget omnis amans Christum, tua, Cypriane, discet.</div><div class="l">Spiritus ille Dei, qui Auxerat auctor in prophetas,</div><div class="l">fontibus eloquii te caelitus actus inrigavit. </div><div class="l">o nive candidius linguae genus! o novum saporem!</div><div class="l">ut liquor ambrosius cor mitigat, inbuit palatum,</div><div class="l">sedem animae penetrat, mentem fovet et pererrat artus,</div><div class="l">sic Deus interius sentitur et inditur medullis.</div><div class="l">unde bonum subitum terris dederis, Pater, revela. </div><div class="l">derat apostolicis scriptis opulentus executor:</div><div class="l">cligitur locuples facundia, quae doceret orbem</div><div class="l">quaeque voluminibus Pauli famulata disputaret,</div><div class="l">quo mage cruda hominum praecordia perpolita nossent</div><div class="l">sive timoris opus seu mystica vel profunda Christi. </div><div class="l">unus erat iuvenum doctissimus artibus sinistris,</div><div class="pagebreak" id="index.xml-pb-d30e7733">[Page p.330]</div><div class="l">fraude pudicitiam perfringere, nil sacrum putare,</div><div class="l">saepe etiam magicum cantamen inire per sepulcra,</div><div class="l">quo geniale tori ius solveret aestuante nupta,</div><div class="l">luxuriae rabiem tantae cohibet repente Christus, </div><div class="l">discutit et tenebras de pectore, pellit et furorem,</div><div class="l">inplet amore sui, dat credere, dat pudere facti,</div><div class="l">iamque figura alia est quam quae fuit oris et nitoris:</div><div class="l">exuitur tenui vultus cute, transit in severam,</div><div class="l">deflua caesaries conpescitur ad breves capillos, </div><div class="l">ipse modesta loqui, spem quaerere, regulam tenere,</div><div class="l">vivere iustitia Christi, penetrare dogma nostrum,</div><div class="l">his igitur meritis dignissimus usque episcopale</div><div class="l">provehitur solium doctor, capit et sedile summum.</div><div class="l">Valerianus opum princeps erat atque Gallienus; </div><div class="l">constituere simul poenam capitis Deum fatenti.</div><div class="l">milia terrigenum spurcissima iusserant sacrari,</div><div class="l">contra animos populi doctor Cyprianus incitabat,</div><div class="l">ne quis ab egregiae virtutis honore discreparet,</div><div class="l">neu fidei pretium quis sumere degener timeret. </div><div class="l">esse levem cruciatum, si modo conferas futura,</div><div class="l">quae Deus ipse viris intermina fortibus spopondit;</div><div class="l">merce doloris emi spem luminis et diem perennem,</div><div class="l">omne malum volucri cum tempore transvolare cursim,</div><div class="l">nil grave, quod peragi finis facit et quiete donat. </div><div class="l">se fore principium pulchrae necis et ducem cruoris,</div><div class="pagebreak" id="index.xml-pb-d30e7786">[Page p.332]</div><div class="l">seque caput gladio submittere, sanguinem dieare;</div><div class="l">qui sociare animam Christo velit, ut eomes sequatur,</div><div class="l">his ubi corda virum Christo calefacta praeparavit,</div><div class="l">ducitur ante alios proconsule perfurente vinetus. </div><div class="l">antra latent Tyriae Carthaginis abditis reposta,</div><div class="l">conscia tartareae caliginis, abdicata soli.</div><div class="l">clausus in his specubus sanctus Cyprianus et eatena</div><div class="l">nexus utramque manum nomen Patris invocat supremi:</div><div class="l">‘omnipotens genitor Christi Deus et creator orbis, </div><div class="l">Christe parens hominis, quem diligis et vetas perire,</div><div class="l">ille ego, vipereis quem tu bonus oblitum venenis,</div><div class="l">criminibus variis tinctum, miseratus abluisti</div><div class="l">iamque tuus fieri mandas, fio Cyprianus alter</div><div class="l">et novus ex veteri nec iam reus aut noeens, ut ante. </div><div class="l">si luteum facili charismate pectus expiasti,</div><div class="l">vise libens tenebris ergastula caeca dissipatis,</div><div class="l">eripe corporeo de carcere vinculisque mundi</div><div class="l">hanc animam, liceat fuso tibi sanguine inmolari,</div><div class="l">ne qua ferum reprimat dementia iudicem, tyranni</div><div class="l">neu sciat invidia mitescere, gloriam negare. </div><div class="l">da quoque ne quis iners sit de grege quem tuum regebam,</div><div class="l">ne cadat inpatiens poenae titubetve quis tuorum,</div><div class="l">incolumem ut numerum reddam tibi debitumque solvam.’</div><div class="l">vocibus his Dominum permoverat; influebat inde </div><div class="pagebreak" id="index.xml-pb-d30e7837">[Page p.334]</div><div class="l">Spiritus in populum Carthaginis, auctor acrioris</div><div class="l">ingenii, stimulis ut pectora subditis calerent</div><div class="l">ad decus egregium discrimine sanguinis petendum,</div><div class="l">non trepidare docens nec cedere nec dolore vinei,</div><div class="l">laudis amore rapi, Christum sapere et fidem tueri. </div><div class="l">fama refert foveam campi in medio patere iussam,</div><div class="l">calce vaporifera summos prope margines refertam;</div><div class="l">saxa recocta vomunt ignem niveusque pulvis ardet,</div><div class="l">urere tacta potens et mortifer ex odore flatus,</div><div class="l">adpositam memorant aram fovea stetisse summa </div><div class="l">lege sub hac, salis aut micam, iecur aut suis litarent</div><div class="l">Christicolae, aut mediae sponte inruerent in ima fossae.</div><div class="l">prosiluere alacres cursu rapido simul trecenti,</div><div class="l">gurgite pulvereo mersos liquor aridus voravit</div><div class="l">praeeipitemque globum fundo tenus inplicavit imo.</div><div class="l">corpora candor habet, candor vehit ad superna mentes, </div><div class="l"><span class="q">‘Candida Massa’</span> dehinc dici meruit per omne saeclum.</div><div class="pagebreak" id="index.xml-pb-d30e7877">[Page p.336]</div><div class="l">laetior interea iam Thascius ob diem suorum</div><div class="l">sistitur indomiti proconsulis eminus furori,</div><div class="l">edere iussus erat quid viveret: <span class="q">‘unicultor,’</span> inquit,</div><div class="l"><span class="q">‘trado salutiferi mysteria consecrata Christi.’</span></div><div class="l">ille sub haec: ‘satis est iam criminis, ipse confitetur</div><div class="l">Thascius, ipse Iovis fulmen negat, expedite ferrum,</div><div class="l">carnifices, gladio poenam luat hostis idolorum.’</div><div class="l">ille Deo meritas grates agit et canit triumphans. </div><div class="l">flevit abire virum maesta Africa, quo docente facta est</div><div class="l">cultior, eloquio cuius sibi docta gloriatur;</div><div class="l">mox tumulum lacrimans struxit cineresque consecravit.</div><div class="l">desine flere bonum tantum, tenet ille regna caeli,</div><div class="l">nec minus involitat terris nec ab hoc recedit orbe: </div><div class="l">disserit, eloquitur, tractat, docet, instruit, prophetat,</div><div class="l">nec Libyae populos tantum regit; exit usque in ortum</div><div class="l">solis et usque obitum, Gallos fovet, inbuit Britannos,</div><div class="l">praesidet Hesperiae, Christum serit ultimis Hiberis,</div><div class="l">denique doctor humi est, idem quoque martyr in supernis, </div><div class="l">instruit hic homines, illinc pia dona dat patronus.</div><div class="pagebreak" id="index.xml-pb-d30e7924">[Page p.338]</div></div><div class="textpart" id="index.xml-body.1_div.1_div.14"><h3><span class="headingNumber">1.14. </span><span class="head">Passio Agnetis</span></h3><div class="l">Agnes sepulcrum est Romulea in domo,</div><div class="l">fortis puellae, martyris inclytae.</div><div class="l">conspectu in ipso condita turrium</div><div class="l">servat salutem virgo Quiritium,</div><div class="l">nec non et ipsos protegit advenas </div><div class="l">puro ac fideli pectore supplices.</div><div class="l">duplex corona est praestita martyri:</div><div class="l">intactum ab omni crimine virginal,</div><div class="l">mortis deinde gloria liberae.</div><div class="l">aiunt iugali vix habilem toro </div><div class="l">primis in annis forte puellulam</div><div class="l">Christo calentem fortiter inpiis</div><div class="l">iussis renisam, quo minus idolis</div><div class="l">addicta sacram desereret fidem,</div><div class="l">temptata multis nam prius artibus, </div><div class="l">nunc ore blandi iudicis inlice,</div><div class="l">nunc saevientis carnificis minis,</div><div class="l">stabat feroci robore pertinax</div><div class="l">corpusque duris excruciatibus</div><div class="l">ultro offerebat non renuens mori. </div><div class="l">tum trux tyrannus: <span class="q">‘si facile est,’</span> ait,</div><div class="l">‘poenam subactis ferre doloribus</div><div class="l">et vita vilis spernitur, at pudor</div><div class="l">carus dicatae virginitatis est.</div><div class="l">hanc in lupanar trudere publicum </div><div class="l">certum est, ad aram ni caput applicat</div><div class="l">ac de Minerva iam veniam rogat,</div><div class="l">quam virgo pergit temnere virginem,</div><div class="l">omnis iuventus inruet et novum</div><div class="l">ludibriorum mancipium petet.’</div><div class="l"><span class="q">‘haud,’</span> inquit Agnes, ‘inmemor est ita</div><div class="pagebreak" id="index.xml-pb-d30e7998">[Page p.340]</div><div class="l">Christus suorum, perdat ut aureum</div><div class="l">nobis pudorem, nos quoque deserat.</div><div class="l">praesto est pudicis nec patitur sacrae</div><div class="l">integritatis munera pollui. </div><div class="l">ferrum inpiabis sanguine, si voles,</div><div class="l">non inquinabis membra libidine.’</div><div class="l">sic elocutam publicitus iubet</div><div class="l">flexu in plateae sistere virginem.</div><div class="l">stantem refugit maesta frequentia, </div><div class="l">aversa vultus, ne petulantius</div><div class="l">quisquam verendum conspiceret locum.</div><div class="l">intendit unus forte procaciter</div><div class="l">os in puellam nec trepidat sacram</div><div class="l">spectare formam lumine lubrico. </div><div class="l">en ales ignis fulminis in modum</div><div class="l">vibratur ardens atque oculos ferit.</div><div class="l">caecus corusco lumine corruit</div><div class="l">atque in plateae pulvere palpitat.</div><div class="l">tollunt sodales seminecem solo </div><div class="l">verbisque deflent exequialibus.</div><div class="l">ibat triumphans virgo Deum Patrem</div><div class="l">Christumque sacro carmine concinens,</div><div class="l">quod sub profani labe periculi</div><div class="l">castum lupanar nec violabile </div><div class="l">experta victrix virginitas foret.</div><div class="l">sunt qui rogatam rettulerint preces</div><div class="l">fudisse Christo, redderet ut reo</div><div class="l">lucem iacenti: tunc iuveni halitum</div><div class="l">vitae innovatum visibus integris. </div><div class="l">primum sed Agnes hunc habuit gradum</div><div class="l">caelestis aulae, mox alius datur</div><div class="l">ascensus; iram nam furor incitat</div><div class="l">hostis cruenti: <span class="q">‘vincor,’</span> ait gemens,</div><div class="l">‘i, stringe ferrum, miles, et exere </div><div class="pagebreak" id="index.xml-pb-d30e8074">[Page p.342]</div><div class="l">praecepta summi regia principis.’</div><div class="l">ut vidit Agnes stare trucem virum</div><div class="l">mucrone nudo, laetior haec ait:</div><div class="l">‘exulto talis quod potius venit</div><div class="l">vesanus, atrox, turbidus armiger, </div><div class="l">quam si veniret languidus ac tener</div><div class="l">mollisque ephebus tinctus aromate,</div><div class="l">qui me pudoris funere perderet.</div><div class="l">hic, hic amator iam, fateor, placet:</div><div class="l">ibo inruentis gressibus obviam, </div><div class="l">nec demorabor vota calentia:</div><div class="l">ferrum in papillas omne recepero</div><div class="l">pectusque ad imum vim gladii traham.</div><div class="l">sic nupta Christo transiliam poli</div><div class="l">omnes tenebras aethere celsior. </div><div class="l">aeterne rector, divide ianuas</div><div class="l">caeli obseratas terrigenis prius,</div><div class="l">ac te sequentem, Christe, animam voca,</div><div class="l">cum virginalem, tum Patris hostiam.’</div><div class="l">sic fata Christum vertice cernuo </div><div class="l">supplex adorat, vulnus ut inminens</div><div class="l">cervix subiret prona paratius.</div><div class="l">ast ille tantam spem peragit manu,</div><div class="l">uno sub ictu nam caput amputat;</div><div class="l">sensum doloris mors cita praevenit. </div><div class="l">exutus inde spiritus emicat</div><div class="l">liberque in auras exilit. angeli</div><div class="l">saepsere euntem tramite candido.</div><div class="l">miratur orbem sub pedibus situm,</div><div class="l">spectat tenebras ardua subditas </div><div class="l">ridetquc solis quod rota circuit,</div><div class="l">quod mundus omnis volvit et inplicat,</div><div class="l">rerum quod atro turbine vivitur,</div><div class="l">quod vana saecli mobilitas rapit:</div><div class="pagebreak" id="index.xml-pb-d30e8146">[Page p.344]</div><div class="l">reges, tyrannos, imperia et gradus </div><div class="l">pompasque honorum stulta tumentium,</div><div class="l">argenti et auri vim rabida siti</div><div class="l">cunctis petitam per varium nefas,</div><div class="l">splendore multo structa habitacula,</div><div class="l">inlusa pictae vestis inania, </div><div class="l">iram, timorem, vota, pericula,</div><div class="l">nunc triste longum, nunc breve gaudium,</div><div class="l">livoris atri fumificas faces,</div><div class="l">nigrescit unde spes hominum et decus,</div><div class="l">et, quod malorum taetrius omnium est, </div><div class="l">gentilitatis sordida nubila.</div><div class="l">haec calcat Agnes ac pede proterit</div><div class="l">stans et draconis calce premens caput,</div><div class="l">terrena mundi qui ferus omnia</div><div class="l">spargit venenis mergit et inferis; </div><div class="l">nunc virginali perdomitus solo</div><div class="l">cristas cerebri deprimit ignei</div><div class="l">nec victus audet tollere verticem.</div><div class="l">cingit coronis interea Deus</div><div class="l">frontem duabus martyris innubae: </div><div class="l">unam decemplex edita sexies</div><div class="l">merces perenni lumine conficit,</div><div class="l">centenus extat fructus in altera.</div><div class="l">o virgo felix, o nova gloria,</div><div class="l">caelestis arcis nobilis incola, </div><div class="l">intende nostris conluvionibus</div><div class="l">vultum gemello cum diademate,</div><div class="l">cui posse soli cunctiparens dedit</div><div class="l">castum vel ipsum reddere fornicem,</div><div class="l">purgabor oris propitiabilis </div><div class="l">fulgore, nostrum si iecur inpleas.</div><div class="l">nil non pudicum est quod pia visere</div><div class="l">dignaris almo vel pede tangere.</div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Prudentius.
	    Date: 2015-11-18<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:04:08Z.
	       SAXON HE 9.8.0.5.
		 --></address></div></body></html>
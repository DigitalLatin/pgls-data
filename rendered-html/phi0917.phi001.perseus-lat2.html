<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Pharsalia</title><meta name="author" content="M. Annaeus Lucanus" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Pharsalia" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Pharsalia</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div class="commentary" id="index.xml-body.1_div.1"><h2><span class="headingNumber">1. </span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><ul><li class="item">Praefatur poeta argumentum. <span class="bibl">1</span></li><li class="item">Conqueritur de bello ipso. <span class="bibl">7</span></li><li class="item">Alloquitur Neronem. <span class="bibl">32</span></li><li class="item">De causis belli internis. <span class="bibl">66</span></li><li class="item">Aemulatio inter Pompeium et Caesarem, mortuo Crasso. <span class="bibl">97</span></li><li class="item">Luxuries Romana. <span class="bibl">157</span></li><li class="item">Caesar Rubiconem transit, Ariminumque invadit. <span class="bibl">182</span></li><li class="item">Queruntur incolae eius regionis, sese primos cuiusque belli sentire damna. <span class="bibl">230</span></li><li class="item">Accedit Curio, Roma expulsus, ad Caesarem, eumque ad bellum hortatur. <span class="bibl">260</span></li><li class="item">Caesar milites alloquitur. <span class="bibl">291</span></li><li class="item">Dubiis militibus, Laelius item ad bellum hortatur. <span class="bibl">351</span></li><li class="item">Adsentiunt milites. <span class="bibl">385</span></li><li class="item">Ergo Caesar Romam petit. Enumerantur copiae. <span class="bibl">391</span></li><li class="item">Fama maior vero Romae de eius adventu. Metus populi. Fugiunt senatores et cives, et ipse Pompeius. <span class="bibl">465</span></li><li class="item">Prodigia visa enarrantur. <span class="bibl">522</span></li><li class="item">Ea propter consulitur Tuscus vates Aruns. Lustratur urbs. Sacrificium fit infaustum. Mala praesagit Aruns. <span class="bibl">583</span></li><li class="item">Item Figulus. <span class="bibl">638</span></li><li class="item">Item matrona quaedam. <span class="bibl">672</span></li></ul></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><ul><li class="item">Prooemium de prodigiis. Melius esse, nulla fieri. <span class="bibl">1</span></li><li class="item">Describitur turbatus Romae status. Queruntur matronae. <span class="bibl">15</span></li><li class="item">Queruntur viri, <span class="bibl">42</span></li><li class="item">quorum aliquis senior prolixa oratione de superiori bello civili inter Marium Syllamque gesto disserit. <span class="bibl">66</span></li><li class="item">Interritus tamen his omnibus, Brutus noctu ad Catonem adit, eumque alloquitur, et quaerit, quod sit consilium suum. <span class="bibl">233</span></li><li class="item">Respondet Cato: se Pompeium secuturum, et ad idem faciendum Brutum incitat. <span class="bibl">285</span></li><li class="item">Dum ii colloquuntur inter se, intrat Marcia, quam Cato sibi nuptam, olim Hortensio cesserat; ea, mortuo Hortensio, iterum Catonis matrimonium petit, in bellum eum secutura. <span class="bibl">325</span></li><li class="item">Ergo iunguntur statim, praesente Bruto. <span class="bibl">349</span></li><li class="item">Interea Pompeius in Campaniam cesserat; describitur Apenninus mons cum fluminibus suis. <span class="bibl">391</span></li><li class="item">Caesar omnem Italiam occupat; fugiunt Libo, Thermus, Sylla, Varus, Lentulus, Scipio ex oppidis suis, quae tenuerunt. <span class="bibl">438</span></li><li class="item">Domitius Corfinii, ponte rupto fluvioque supra ripam emisso, morari Caesarem conatur; ille tamen transit flumen; dumque obsidere parat Corfinium, cives Domitium ei tradunt, quem Caesar libertate invitum etiam donat. <span class="bibl">477</span></li><li class="item">Interim Pompeius suas cohortes alloquitur, proeliumque promittit in posterum diem. <span class="bibl">525</span></li><li class="item">Non acclamantibus tamen militibus, cedit usque ad Brundusium. <span class="bibl">595</span></li><li class="item">Describitur eius oppidi situs. <span class="bibl">609</span></li><li class="item">Dimittit filium Pompeius in Asiam, ad sollicitandos reges. Ipse in Epirum transire parat. <span class="bibl">627</span></li><li class="item">Persequitur Pompeium Caesar, mareque praecludere vallo molitur. <span class="bibl">649</span></li><li class="item">Pompeius Italiam relinquit. <span class="bibl">679</span></li><li class="item">Caesar Brundusium intrat. <span class="bibl">703</span></li></ul></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><ul><li class="item">Pompeio naviganti in somnio apparet Iulia, uxor quondam eius, cruentumque fore bellum praedicit. <span class="bibl">1</span></li><li class="item">Appellit ad Epirum Pompeius. <span class="bibl">35</span></li><li class="item">Caesar Curio mandat, ut ex Sicilia annonam procuret. <span class="bibl">45</span></li><li class="item">Deinde Romam tendit. <span class="bibl">70</span></li><li class="item">Romae timor. Senatus Caesari obnoxius. Unus Metellus tribunus se opponit aerarium spoliaturis. <span class="bibl">97</span></li><li class="item">Minatur ei Caesar. <span class="bibl">133</span></li><li class="item">Cotta Metellum ad cedendum hortatur. <span class="bibl">140</span></li><li class="item">Aperitur templum, aerariumque inde profertur. <span class="bibl">152</span></li><li class="item">Interim Pompeius copias ex Graecia Asiaque cogit; quae recensentur. <span class="bibl">168</span></li><li class="item">Caesar in Hispaniam iturus ad Massiliam tendit, quae fida manserat Pompeio. <span class="bibl">297</span></li><li class="item">Mittunt Massilienses legatos ad eum, civile bellum deprecantes. <span class="bibl">303</span></li><li class="item">Caesar tamen Massiliam obsidet. <span class="bibl">357</span></li><li class="item">Describuntur munitiones. <span class="bibl">374</span></li><li class="item">Lucum iubet Caesar exscindi sacrum, cogitque ipse renuentes milites. <span class="bibl">398</span></li><li class="item">Caesar in Hispaniam proficiscens, Trebonio mandat oppugnationem. Agger iacitur; pugnatur; acceditur ad muros; vinea agitur. <span class="bibl">452</span></li><li class="item">Erumpunt noctu Massilienses, hostesque profligant terra. <span class="bibl">496</span></li><li class="item">Igitur mari res tentatur. Brutus adest cum classe. <span class="bibl">508</span></li><li class="item">Navalis fit pugna. Ea uberius per singuli facinora describitur. <span class="bibl">537</span></li><li class="item">Vincuntur Massilienses, Brutusque victor evadit. <span class="bibl">751</span></li></ul></div><div class="textpart" id="index.xml-body.1_div.1_div.4"><h3><span class="headingNumber">1.4. </span></h3><ul><li class="item">Interea Caesar in Hispaniam venit, ubi Afranius et Petreius legati praeerant copiis Pompeianis vel potius Romanis Iberisque cum illis coniunctis. <span class="bibl">1</span></li><li class="item">Ad Ilerdam res geritur. <span class="bibl">10</span></li><li class="item">Fit proelium. <span class="bibl">28</span></li><li class="item">Vere adveniente aquarum fiunt fluctus, et inundantur castra. <span class="bibl">47</span></li><li class="item">Fames oritur et annonae caritas. <span class="bibl">90</span></li><li class="item">Diluvium. <span class="bibl">97</span></li><li class="item">Denique aquae recedunt; Petreius Ilerda abit. <span class="bibl">120</span></li><li class="item">Caesar eum persequens pugnam facit. <span class="bibl">147</span></li><li class="item">Fugientem hostem Caesar a tergo iubet excipi. <span class="bibl">156</span></li><li class="item">Castra locantur utrimque et a Pompeianis et Caesarianis. Agnoscunt se invicem cives, et manus copulant, et pocula iungunt. At Petreius suos abigit, eosque alloquitur.<span class="bibl">166</span></li><li class="item">Bellum recipitur. <span class="bibl">235</span></li><li class="item">Fuga fit Pompeianorum Ilerdam versus. <span class="bibl">253</span></li><li class="item">Caesar eos aqua intercludit. <span class="bibl">263</span></li><li class="item">Describitur Pompeianorum aquae inopia. <span class="bibl">266</span></li><li class="item">Afranius pacem petit a Caesare. <span class="bibl">336</span></li><li class="item">Fit pax. Recreantur adversarii et milites et incolae. <span class="bibl">362</span></li><li class="item">Interim Antonius, Caesaris legatus, in ora Dalmatica Salonis obsidetur a Pompeianis. Conantur Caesariani effugere noctu ratibus iunctis. Quarum duae feliciter elabuntur. At intercepti a Pompeianis qui tertia vehuntur, semet ipsos invicem ad unum omnes interficiunt. <span class="bibl">401</span></li><li class="item">Curio interim, ex Sicilia ad Bagradam fluvium in Africa appellit prope Uticam, edoceturque ab incola quodam de ea regione, deque Herculis ibi contra Antaeum rebus gestis, et de Scipione. <span class="bibl">581</span></li><li class="item">Curio Varum pellit. <span class="bibl">660</span></li><li class="item">Contra Iubam pugnat; sed circumventus eius insidiis, ipse cum copiis perit. <span class="bibl">714</span></li><li class="item">Apostrophe ad Curionem. <span class="bibl">798</span></li></ul></div><div class="textpart" id="index.xml-body.1_div.1_div.5"><h3><span class="headingNumber">1.5. </span></h3><ul><li class="item">Sub initio anni consules in Epiro in exercitu Pompeii comitia habent. <span class="bibl">1</span></li><li class="item">Lentulus patres alloquitur hortaturque ut Pompeium iubeant esse ducem. Id quod fit. <span class="bibl">14</span></li><li class="item">Dein reges, qui auxilia miserant, laudati. <span class="bibl">49</span></li><li class="item">Appius Pompeianus consulit oraculum Delphicum, quod diu siluerat. <span class="bibl">70</span></li><li class="item">Describitur oraculum. <span class="bibl">70</span></li><li class="item">Aperitur templum. Pythia dehortatur. <span class="bibl">123</span></li><li class="item">Adigitur tamen ut tripoda conscendat. <span class="bibl">140</span></li><li class="item">Furor eam invadit. Eloquitur oraculum de Appio ipso ante Pharsalicam pugnam in Euboea insula morituro. <span class="bibl">162</span></li><li class="item">Apostrophe ad oraculum. <span class="bibl">197</span></li><li class="item">Exit Pythia templo, animumque humanum recipit. <span class="bibl">208</span></li><li class="item">Apostrophe ad Appium. <span class="bibl">224</span></li><li class="item">Interim redux ex Hispania Caesar, deprehendit milites ad pacem inclinantes, bellumque pertaesos, et tumultuantes idcirco. <span class="bibl">236</span></li><li class="item">Caesar interritus <span class="bibl">296</span></li><li class="item">eos alloquitur, minaturque. <span class="bibl">318</span></li><li class="item">Mutatur militum animus. <span class="bibl">364</span></li><li class="item">Caesar Brundusium eos mittit ibique classem parare iubet. <span class="bibl">373</span></li><li class="item">Ipse Romam it, resque ibi ordinat. <span class="bibl">380</span></li><li class="item">Inde Brundusium, media hieme. <span class="bibl">402</span></li><li class="item">Confirmat milites. <span class="bibl">409</span></li><li class="item">Traiicit fretum, adque Palaesten appellit in Epiro. <span class="bibl">423</span></li><li class="item">Dein ad Dyrrhachium castra fiunt. <span class="bibl">460</span></li><li class="item">Caesarem moratur, ne pugna statim fiat, Antonius, Brundusii relictus, hiemeque ne eum sequeretur impeditus. <span class="bibl">475</span></li><li class="item">Caesar decernit solus Brundusium navigare, Antoniumque accersere. Ergo ad litus it. Ibi cymbam deprehendit, eiusque dominum Amyclam quendam ex somno excitat, promissisque magnis adigit, ut secum fretum transiiciat. Tempestas fit. Timet nauta. Confirmat eum Caesar. <span class="bibl">503</span></li><li class="item">Describitur tempestas. Ad Italiam appellit Caesar. <span class="bibl">593</span></li><li class="item">Redeuntem deinde sui carpunt milites, quod sese reliquerit. <span class="bibl">677</span></li><li class="item">Transiiciunt Brundusio reliquae copiae. <span class="bibl">700</span></li><li class="item">Pompeius uxorem Corneliam Lesbum dimittit, quo tuta sit a bello. Alloquitur eam. <span class="bibl">721</span></li><li class="item">Illa respondet. <span class="bibl">759</span></li><li class="item">Cornelia conscendit navem. <span class="bibl">759</span></li><li class="item">Lesbum navigat. <span class="bibl">801</span></li></ul></div><div class="textpart" id="index.xml-body.1_div.1_div.6"><h3><span class="headingNumber">1.6. </span></h3><ul><li class="item">Caesar, frustra provocato ad pugnam Pompeio, ad Dyrrhachium tendit. <span class="bibl">1</span></li><li class="item">Pompeius iter ei praecludit. <span class="bibl">14</span></li><li class="item">Describitur oppidi situs. <span class="bibl">18</span></li><li class="item">Caesar obsidionem molitur, castellaque exstruit. <span class="bibl">28</span></li><li class="item">Qua re animadversa, Pompeius facit eruptiones, ut distrahat Caesaris copias. <span class="bibl">63</span></li><li class="item">Fames oritur et lues in Pompeii exercitu. <span class="bibl">79</span></li><li class="item">Item fames in Caesaris. <span class="bibl">105</span></li><li class="item">Pompeius castellum aliquod oppugnat, ac paene expugnasset, nisi defensum esset a Scaeva, forti viro, cuius egregie factum enarratur. <span class="bibl">117</span></li><li class="item">Repulsus hac parte Pompeius alia castella aggreditur, capitque unum eorum. <span class="bibl">262</span></li><li class="item">Caesar recipere illud conatur, sed frustra. <span class="bibl">289</span></li><li class="item">Ergo in Thessaliam it, eoque eum sequitur Pompeius. <span class="bibl">313</span></li><li class="item">Describitur Thessaliae situs. <span class="bibl">332</span></li><li class="item">Uterque castra locant, copiis trepide rerum exitum spectantibus. <span class="bibl">412</span></li><li class="item">Inter Pompeianos erat Sextus, Magni filius. Is, magicorum arcanorum studiosus, futura scire avens, spretis verioribus oraculis, veneficas Thessaliae adit. <span class="bibl">419</span></li><li class="item">Quarum artes describuntur. <span class="bibl">434</span></li><li class="item">Earum una Erichtho, reliquarum more spreto, urbes fugit, desertaque incolit, cadavera inquirens laceransque et ad suas artes adhibens. <span class="bibl">505</span></li><li class="item">Ergo eam Sextus cum comitibus noctu investigat, invenitque sedentem et multam carmine caedem Thessaliae precantem. <span class="bibl">569</span></li><li class="item">Alloquitur eam, rogatque, ut, quid futurum sit, ex mortuo aliquo se scientem faciat. <span class="bibl">588</span></li><li class="item">Respondet illa, se facturam quod rogaverit. <span class="bibl">603</span></li><li class="item">Ergo eligit sibi unum ex cadaveribus. Id unco pertrahitur ad caveam veneficae. <span class="bibl">623</span></li><li class="item">Describitur locus, et ornatus Erichthus. Pavet Sextus. <span class="bibl">641</span></li><li class="item">Confirmat eum Erichtho. <span class="bibl">658</span></li><li class="item">Efficit illa, arte et carminibus, ut reviviscat cadaver. <span class="bibl">666</span></li><li class="item">Iubet illud Erichtho fata eloqui. <span class="bibl">761</span></li><li class="item">Ergo eloquitur, et infausta quidem et omnino Romanis et imprimis Pompeiis. <span class="bibl">774</span></li><li class="item">Quo facto demum Erichtho, rogo incenso, cadaver mori patitur, Sextumque, ad castra redeuntem, comitatur. <span class="bibl">820</span></li></ul></div><div class="textpart" id="index.xml-body.1_div.1_div.7"><h3><span class="headingNumber">1.7. </span></h3><ul><li class="item">Nocte ante pugnam Pompeius inani somnii specie luditur. <span class="bibl">1</span></li><li class="item">Orto sole, cupidis pugnae militibus, <span class="bibl">44</span></li><li class="item">ipsoque Cicerone hortante, <span class="bibl">61</span></li><li class="item">Magnus, quamquam invitus, signum pugnae dat. <span class="bibl">85</span></li><li class="item">Milites se parant. <span class="bibl">125</span></li><li class="item">Prodigia narrantur. <span class="bibl">150</span></li><li class="item">Populi metuunt. <span class="bibl">184</span></li><li class="item">Vates quidam in Italia superiore praedicat pugnam ea ipsa die inter Pompeium et Caesarem pugnari. <span class="bibl">191</span></li><li class="item">Describitur Pompeii acies. <span class="bibl">213</span></li><li class="item">Laetus eam conspicit Caesar. <span class="bibl">234</span></li><li class="item">Caesar militesque suos alloquitur. <span class="bibl">249</span></li><li class="item">Arripiunt arma. <span class="bibl">330</span></li><li class="item">Pompeius alloquitur suos. <span class="bibl">336</span></li><li class="item">Conqueritur poeta de funesto Romae bello, deque amissa per pugnam Pharsalicam libertate Romana. <span class="bibl">382</span></li><li class="item">Primus pugnam inchoat Crastinus Caesarianus. <span class="bibl">459</span></li><li class="item">Describitur furor pugnantium. <span class="bibl">473</span></li><li class="item">Caesar Pompeianos ab latere adoritur. Pelluntur Pompeii equites, e barbaris populis collecti. <span class="bibl">505</span></li><li class="item">Centrum tamen resistit, ubi Romani. <span class="bibl">544</span></li><li class="item">Abhorret poeta ab descriptione pugnae. <span class="bibl">550</span></li><li class="item">Caesar suos hortatur. <span class="bibl">556</span></li><li class="item">Brutus in exercitu Pompeii. <span class="bibl">585</span></li><li class="item">Cadunt patricii; cadit Domitius. <span class="bibl">596</span></li><li class="item">Horret queriturque pugnam poeta. <span class="bibl">616</span></li><li class="item">Fugit Pompeius equo. <span class="bibl">646</span></li><li class="item">Apostrophe ad eum. <span class="bibl">680</span></li><li class="item">Pompeius Larissam venit; dein pergit in fuga. <span class="bibl">711</span></li><li class="item">Caesar castra Pompeii occupat. <span class="bibl">727</span></li><li class="item">Inhumata iacent cadavera. <span class="bibl">782</span></li><li class="item">Ferae ad dapes veniunt. <span class="bibl">824</span></li><li class="item">Apostrophe. <span class="bibl">846</span></li></ul></div><div class="textpart" id="index.xml-body.1_div.1_div.8"><h3><span class="headingNumber">1.8. </span></h3><ul><li class="item">Pompeius in fuga ad litus maris devenit. <span class="bibl">1</span></li><li class="item">Conscendit cymbam, eamque Lesbum dirigi iubet, ubi Cornelia uxor; cuius animi status describitur. <span class="bibl">34</span></li><li class="item">Appellit ad Lesbum Pompeius. <span class="bibl">49</span></li><li class="item">Solatur uxorem. <span class="bibl">71</span></li><li class="item">Respondet Cornelia. <span class="bibl">85</span></li><li class="item">Mitylenaei Pompeium ad se invitant. <span class="bibl">105</span></li><li class="item">Ille eos laudat. <span class="bibl">127</span></li><li class="item">Abit tamen Lesbo cum Cornelia, lugentibus incolis. <span class="bibl">146</span></li><li class="item">Pompeius nocte in navi sedens loquitur cum gubernatore, quem iubet vitare Thessaliam Italiamque, ceterum navis cursum Fortunae committere. <span class="bibl">158</span></li><li class="item">Sole orto eum assequuntur et Sextus filius, et alii proceres amicique. <span class="bibl">201</span></li><li class="item">Ex his legat Deiotarum ad Orientis populos, auxilia conquisitum. <span class="bibl">209</span></li><li class="item">Ille igitur, servili habitu indutus, escendit e navi in litus Asiae. <span class="bibl">239</span></li><li class="item">Pompeius praeternavigat Ephesum, Samum, Rhodum, Pamphyliam, Taurum. <span class="bibl">243</span></li><li class="item">In Cilicia alloquitur comites suos, solatur, suadetque, ut secum ad Parthos Eoasque gentes proficiscantur. Nam Aegyptiorum fidem aut Maurorum esse suspectam. <span class="bibl">255</span></li><li class="item">Illi renuunt, respondetque Lentulus, hortans ut Aegyptum eat. <span class="bibl">327</span></li><li class="item">Ergo Cyprum tendit. Inde traiecto mari, Pharon praenavigat, et ad Pelusium appellit. <span class="bibl">455</span></li><li class="item">Ibi audit, regem in propinquo adesse; ergo flectit iter. Rex autem de Pompeii adventu comperit; ergo concilium convocat. <span class="bibl">466</span></li><li class="item">In eo concilio Pothinus suadet regi, ut interimat Pompeium. <span class="bibl">475</span></li><li class="item">Ergo Ptolemaeus Achillam ablegat. <span class="bibl">535</span></li><li class="item">Apostrophe poetae. <span class="bibl">538</span></li><li class="item">Achillas parva rate ad Pompeii navem accedens, invitat eum nomine regis, suadetque, ut ratem suam conscendat. Solus ergo conscendit. <span class="bibl">560</span></li><li class="item">Ibi eum confodiunt Septimius et Achillas. <span class="bibl">595</span></li><li class="item">Postrema Pompeius facit verba. <span class="bibl">620</span></li><li class="item">Conqueritur, facinore viso, Cornelia fugiente navi sua. <span class="bibl">636</span></li><li class="item">Septimius Pompeii caput abscidit, Achillaeque tradit. <span class="bibl">662</span></li><li class="item">Apostrophe. <span class="bibl">675</span></li><li class="item">Reliquum cadaver in mare proiectum servat Cordus, qui ex insula Cypra Pompeium secutus erat, in litusque affert, ibique comburit, deinde sepelit ossa, lapidemque imponit cum inscriptione. <span class="bibl">711</span></li><li class="item">Apostrophe de Pompeii fato, deque Aegypto, illiusque tumulo. <span class="bibl">793</span></li></ul></div><div class="textpart" id="index.xml-body.1_div.1_div.9"><h3><span class="headingNumber">1.9. </span></h3><ul><li class="item">At anima Pompeii, busto relicto, evolat ad piorum sedes, indeque terram despicit, et implet pectora suorum, Bruti et Catonis. <span class="bibl">1</span></li><li class="item">Cato, iam totus Pompeianus, cum copiarum reliquiis Corcyram petit. <span class="bibl">23</span></li><li class="item">Inde Cretam, ac denique Africam, ubi classem Pompeii deprehendunt, in qua Cornelia. <span class="bibl">35</span></li><li class="item">Illa enim viso Pompeii sepulcro lamentata erat, nolueratque Aegypto abire, hortata Sextum, ut ipse in bellum proficisceretur; deinde in imam navis partem sese abdiderat. <span class="bibl">50</span></li><li class="item">Ea ad Cyprum appulerat; dein ad Africam denuo, ad Catonis alteriusque Pompeii filii castra. Ibi Sextus edocet fratrem de nece patris. <span class="bibl">116</span></li><li class="item">Ille Aegyptum petere vult. At Cato retinet. <span class="bibl">145</span></li><li class="item">Cornelia in litus egressa ibi comburit Magni vestes et arma et insignia quae gesserat, loco ut essent cineris sibi; funusque instituit. <span class="bibl">166</span></li><li class="item">Laudat Pompeium egregia oratione Cato. <span class="bibl">185</span></li><li class="item">Milites interea Catonis fremunt, belloque abscedere postulant. Et primus Cilix Tarchondimotus; quem carpit Cato. At respondet ei alius ex illis, se Pompeium secutos esse, non civile bellum; velle abire domum. <span class="bibl">214</span></li><li class="item">Indignatur Cato, et oratione eos retinet. <span class="bibl">254</span></li><li class="item">Exercentur armis milites; expugnantur Cyrenaeorum oppida. <span class="bibl">293</span></li><li class="item">Regnum deinde Iubae petitur navibus. Syrtes describuntur. <span class="bibl">299</span></li><li class="item">Tempestas oritur. Ibi aliae naves alio deferuntur. Pars ad Tritonis paludem. <span class="bibl">318</span></li><li class="item">Depingitur ea regio fabulosa. Sylva ibi olim aurea Hesperidum, fluviusque Letho. <span class="bibl">347</span></li><li class="item">Hinc classis, syrtibus liberata, in Libyae ora stationem capit. <span class="bibl">367</span></li><li class="item">At Cato, morae impatiens, suadet egredi in continentem, terraque per arenas iter facere. <span class="bibl">370</span></li><li class="item">Describitur Libya, et mala iter ibi facientibus perpetienda. Arena conflictantur milites,<span class="bibl">410</span></li><li class="item">sitim patiuntur. <span class="bibl">497</span></li><li class="item">Ad Iovis Hammonis sedem perveniunt. Describitur eius situs. <span class="bibl">511</span></li><li class="item">Labienus hortatur, ut consulant oraculum. <span class="bibl">543</span></li><li class="item">At Cato non opus esse ait ei, qui sciat fortiter moriendum esse forti viro. Ita abeunt templo. <span class="bibl">563</span></li><li class="item">Pergunt, praeeunte Catone; deveniunt ad fontem serpentibus plenum, e quo bibunt, hortante duce, illaesi. <span class="bibl">586</span></li><li class="item">Quaerit poeta, unde tanta in Africa serpentum copia? Ergo facit digressionem de Phorcyadibus Medusaque, quae describitur. <span class="bibl">618</span></li><li class="item">Narratur Perseus Gorgoni caput abscidisse, <span class="bibl">658</span></li><li class="item">deinde per aera super Libyam volasse, ubi ex cruore Gorgonis destillante serpentes enati sint; qui describuntur. <span class="bibl">684</span></li><li class="item">Per ea loca dum Cato iter facit, multi a serpentibus interimuntur, quorum mortes enarrantur. <span class="bibl">733</span></li><li class="item">Queruntur milites. <span class="bibl">838</span></li><li class="item">Catonis fortitudo constans. <span class="bibl">880</span></li><li class="item">Lenitur malum a Psyllis, venenum exsugentibus. <span class="bibl">889</span></li><li class="item">Denique Leptin perveniunt. <span class="bibl">941</span></li><li class="item">Caesar interim, Pompeium quaerens, Hellespontum adit, Troiamque, <span class="bibl">949</span></li><li class="item">cuius regio describitur; <span class="bibl">965</span></li><li class="item">deinde Aegyptum. Ibi satelles regius ei obviam venit, Pompeii caput offerens. <span class="bibl">999</span></li><li class="item">Lacrimatur Caesar, quamvis laetus, increpatque satellitem regemque. Pompeii manes placare eos iubet. <span class="bibl">1033</span></li></ul></div><div class="textpart" id="index.xml-body.1_div.1_div.10"><h3><span class="headingNumber">1.10. </span></h3><ul><li class="item">Caesar, inter dubiae fidei Aegyptios intrepide versans, Alexandriam venit, locumque adit, quo Alexandri magni ossa dicebantur esse condita. <span class="bibl">1</span></li><li class="item">De Alexandro Eoisque populis declamatio poetae. <span class="bibl">20</span></li><li class="item">Interim rex puer, Ptolemaeus, sedato populo suo, apud Caesarem est; ad quem et astu advehitur Cleopatra. <span class="bibl">52</span></li><li class="item">Declamatio de illa. <span class="bibl">60</span></li><li class="item">Cleopatra Caesarem alloquitur supplex, rogatque ut se fratremque contra Pothini satellitis impotentiam tutetur. <span class="bibl">81</span></li><li class="item">Adnuit Caesar. Luxuries Aegyptiorum describitur. <span class="bibl">103</span></li><li class="item">Accumbunt epulis. Depingitur ornatus et forma Cleopatrae, luxusque in convivio. <span class="bibl">135</span></li><li class="item">Caesar in convivio alloquitur Achoreum sacerdotem summum, ab eoque cupit se edoceri de diis Aegyptiorum, deque Nili fontibus. <span class="bibl">171</span></li><li class="item">Ille ergo primum de Sole planetisque et Zodiaco, deinde de Nilo disserit, cuius incrementi caussas latere adhuc ait, pariter atque fontes. Cursum enarrat. <span class="bibl">192</span></li><li class="item">Interim Pothinus Achillam excitat ad Caesaris necem. <span class="bibl">331</span></li><li class="item">Is igitur, collectis militibus, ad regiam accedit. <span class="bibl">398</span></li><li class="item">Caesar portas claudi iubet, regemque obsidem apud se retinet. <span class="bibl">443</span></li><li class="item">Adversarii oppugnant aedes. <span class="bibl">467</span></li><li class="item">Caesar ubique adest. Etiam navibus res geritur. Caesar, rate conscensa, cum navibus Pharon occupat. <span class="bibl">484</span></li><li class="item">Dein Pothinum punit, abscisso eius capite. <span class="bibl">509</span></li><li class="item">Interea minor regis filia Arsinoe, regia relicta, ad exeritum venit, Achillaque interemto, Ganymedi copias mandat; qui deinde contra Caesarem bellum facit. <span class="bibl">519</span></li><li class="item">Caesar in summis periculus meminit Scaevae illius fortissimi (<span class="bibl">VI.141 sqq.</span>), pariter quondam in castello, atque ipse, obsessi. <span class="bibl">533</span></li><li class="item">Atque ibi carmen imperfectum desinit. <span class="bibl">546</span></li></ul></div></div><div lang="lat" class="edition" id="index.xml-body.1_div.2"><h2 lang="lat"><span class="headingNumber">2. </span></h2><div class="textpart" id="index.xml-body.1_div.2_div.1"><h3><span class="headingNumber">2.1. </span></h3><span class="">card 1</span><div class="l">Bella per Emathios plus quam civilia campos</div><div class="l">Iusque datum sceleri canimus, populumque potentem</div><div class="l">In sua victrici conversum viscera dextra,</div><div class="l">Cognatasque acies, et rupto foedere regni,</div><div class="l">Certatum totis concussi viribus orbis</div><div class="l">In commune nefas, infestisque obvia signis</div><div class="l">Signa, pares aquilas, et pila minantia pilis.</div><div class="l">Quis furor, o cives, quae tanta licentia ferri,</div><div class="l">Gentibus invisis Latium praebere cruorem?</div><div class="l">Cumque superba foret Babylon spolianda tropaeis</div><div class="l">Ausoniis, umbraque erraret Crassus inulta,</div><div class="l">Bella geri placuit nullos habitura triumphos?</div><div class="l">Heu quantum terrae potuit pelagique parari</div><div class="l">Hoc, quem civiles hauserunt, sanguine, dextrae,</div><div class="l">Unde venit Titan, et nox ubi sidera condit,</div><div class="l">Quaque dies medius flagrantibus aestuat horis,</div><div class="l">Et qua bruma, rigens ac nescia vere remitti,</div><div class="l">Adstringit Scythico glacialem frigore pontum!</div><div class="l">Sub iuga iam Seres, iam barbarus isset Araxes,</div><div class="l">Et gens si qua iacet nascenti conscia Nilo.</div><div class="l">Tunc, si tantus amor belli tibi, Roma, nefandi,</div><div class="l">Totum sub Latias leges cum miseris orbem,</div><div class="l">In te verte manus: nondum tibi defuit hostis.</div><div class="l">At nunc semirutis pendent quod moenia tectis</div><div class="l">Urbibus Italiae, lapsisque ingentia muris</div><div class="l">Saxa iacent, nulloque domus custode tenentur</div><div class="l">Rarus et antiquis habitator in urbibus errat,</div><div class="l">Horrida quod dumis multosque inarata per annos</div><div class="l">Hesperia est, desuntque manus poscentibus arvis,</div><div class="l">Non tu, Pyrrhe ferox, nec tantis cladibus auctor</div><div class="l">Poenus erit: nulli penitus discindere ferro</div><div class="l">Contigit: alta sedent civilis vulnera dextrae. <span class="">card 33</span></div><div class="l">Quodsi non aliam venturo fata Neroni</div><div class="l">Invenere viam, magnoque aeterna parantur</div><div class="l">Regna deis, coelumque suo servire tonanti</div><div class="l">Non nisi saevorum potuit post bella Gigantum:</div><div class="l">Iam nihil, o superi, querimur: scelera ipsa nefasque</div><div class="l">Hac mercede placent: diros Pharsalia campos</div><div class="l">Impleat, et Poeni saturentur sanguine manes;</div><div class="l">Ultima funesta concurrant proelia Munda.</div><div class="l">His, Caesar, Perusina fames, Mutinaeque labores</div><div class="l">Accedant fatis; et quas premit aspera classes</div><div class="l">Leucas; et ardenti servilia bella sub Aetna:</div><div class="l">Multum Roma tamen debet civilibus armis,</div><div class="l">Quod tibi res acta est. Te, quum, statione peracta,</div><div class="l">Astra petes serus, praelati regia coeli</div><div class="l">Excipiet, gaudente polo, seu sceptra tenere,</div><div class="l">Seu te flammigeros Phoebi conscendere currus,</div><div class="l">Telluremque nihil mutato sole timentem</div><div class="l">Igne vago lustrare iuvet: tibi numine ab omni</div><div class="l">Cedetur, iurique tuo natura relinquet,</div><div class="l">Quis deus esse velis, ubi regnum ponere mundi.</div><div class="l">Sed neque in Arctoo sedem tibi legeris orbe,</div><div class="l">Nec polus aversi calidus qua vergitur Austri;</div><div class="l">Unde tuam videas obliquo sidere Romam.</div><div class="l">Aetheris immensi partem si presseris unam,</div><div class="l">Sentiet axis onus. Librati pondera coeli</div><div class="l">Orbe tene medio: pars aetheris illa sereni</div><div class="l">Tota vacet, nullaeque obstent a Caesare nubes.</div><div class="l">Tunc genus humanum positis sibi consulat armis,</div><div class="l">Inque vicem gens omnis amet: Pax missa per orbem</div><div class="l">Ferrea belligeri compescat limina Iani.</div><div class="l">Sed mihi iam numen: nec, si te pectore vates</div><div class="l">Accipio, Cirrhaea velim secreta moventem</div><div class="l">Sollicitare deum, Bacchumque avertere Nysa.</div><div class="l">Tu satis ad dandas Romana in carmina vires.</div><div class="l">Fert animus causas tantarum expromere rerum,</div><div class="l">Immensumque aperitur opus, quid in arma furentem</div><div class="l">Impulerit populum, quid pacem excusserit orbi.</div><div class="l">Invida fatorum series, summisque negatum</div><div class="l">Stare diu; nimioque graves sub pondere lapsus;</div><div class="l">Nec se Roma ferens. Sic, quum, compage soluta,</div><div class="l">Saecula tot mundi suprema coegerit hora,</div><div class="l">Anticum repetent iterum chaos omnia; mixtis</div><div class="l">Sidera sideribus concurrent: ignea pontum</div><div class="l">Astra petent: tellus extendere litora nolet,</div><div class="l">Excutietque fretum: fratri contraria Phoebe</div><div class="l">Ibit, et, oblicum bigas agitare per orbem</div><div class="l">Indignata, diem poscet sibi: totaque discors</div><div class="l">Machina divulsi turbabit foedera mundi.</div><div class="l">In se magna ruunt: laetis hunc numina rebus</div><div class="l">Crescendi posuere modum. Nec gentibus ullis</div><div class="l">Commodat in populum, terrae pelagique potentem,</div><div class="l">Invidiam Fortuna suam. Tu caussa malorum,</div><div class="l">Facta tribus dominis communis, Roma, nec umquam</div><div class="l">In turbam missi feralia foedera regni.</div><div class="l">O male concordes nimiaque cupidine caeci,</div><div class="l">Quid miscere iuvat vires, orbemque tenere</div><div class="l">In medio? Dum terra fretum, terramque levabit</div><div class="l">Aer, et longi volvent Titana labores,</div><div class="l">Noxque diem coelo totidem per signa sequetur,</div><div class="l">Nulla fides regni sociis, omnisque potestas</div><div class="l">Impatiens consortis erit. Nec gentibus ullis</div><div class="l">Credite, nec longe fatorum exempla petantur.</div><div class="l">Fraterno primi maduerunt sanguine muri.</div><div class="l">Nec pretium tanti tellus pontusque furoris</div><div class="l">Tunc erat: exiguum dominos commisit asylum.</div><div class="l">Temporis augusti mansit concordia discors;</div><div class="l">Paxque fuit non sponte ducum. Nam sola futuri</div><div class="l">Crassus erat belli medius mora. Qualiter, undas</div><div class="l">Qui secat et geminum gracilis mare separat Isthmos,</div><div class="l">Nec patitur conferre fretum; si terra recedat,</div><div class="l">Ionium Aegaeo franget mare: sic, ubi, saeva</div><div class="l">Arma ducum dirimens, miserando funere Crassus</div><div class="l">Assyrias Latio maculavit sanguine Carras,</div><div class="l">Parthica Romanos solverunt damna furores.</div><div class="l">Plus illa vobis acie, quam creditis, actum est,</div><div class="l">Arsacidae: bellum victis civile dedistis.</div><div class="l">Dividitur ferro regnum: populique potentis,</div><div class="l">Quae mare, quae terras, quae totum continet orbem,</div><div class="l">Non cepit fortuna duos. Nam pignora iuncti</div><div class="l">Sanguinis, et diro ferales omine tedas</div><div class="l">Abstulit ad manes, Parcarum, Iulia, saeva</div><div class="l">Intercepta manu. Quodsi tibi fata dedissent</div><div class="l">Maiores in luce moras, tu sola furentes</div><div class="l">Inde virum poteras atque hinc retinere parentem,</div><div class="l">Armatasque manus excusso iungere ferro,</div><div class="l">Ut generos mediae soceris iunxere Sabinae.</div><div class="l">Morte tua discussa fides, bellumque movere</div><div class="l">Permissum ducibus. Stimulos dedit aemula virtus.</div><div class="l">Tu, nova ne veteres obscurent facta triumphos,</div><div class="l">Et victis cedat piratica laurea Gallis,</div><div class="l">Magne, times: te iam series ususque laborum</div><div class="l">Erigit, impatiensque loci fortuna secundi.</div><div class="l">Nec quemquam iam ferre potest Caesarve priorem,</div><div class="l">Pompeiusve parem. Quis iustius induit arma,</div><div class="l">Scire nefas: magno se iudice quisque tuetur:</div><div class="l">Victrix caussa deis placuit, sed victa Catoni</div><div class="l">Nec coiere pares: alter, vergentibus annis</div><div class="l">In senium, longoque togae tranquillior usu,</div><div class="l">Dedidicit iam pace ducem; famaeque petitor,</div><div class="l">Multa dare in vulgus; totus popularibus auris</div><div class="l">Impelli, plausuque sui gaudere theatri:</div><div class="l">Nec reparare novas vires, multumque priori</div><div class="l">Credere fortunae. Stat magni nominis umbra:</div><div class="l">Qualis frugifero quercus sublimis in agro,</div><div class="l">Exuvias veteres populi sacrataque gestans</div><div class="l">Dona ducum, nec iam validis radicibus haerens,</div><div class="l">Pondere fixa suo est; nudosque per aera ramos</div><div class="l">Effundens, trunco, non frondibus, efficit umbram;</div><div class="l">Et quamvis primo nutet casura sub Euro,</div><div class="l">Tot circum silvae firmo se robore tollant,</div><div class="l">Sola tamen colitur. Sed non in Caesare tantum</div><div class="l">Nomen erat, nec fama ducis: sed nescia virtus</div><div class="l">Stare loco: solusque pudor, non vincere bello.</div><div class="l">Acer et indomitus; quo spes, quoque ira vocasset,</div><div class="l">Ferre manum, et numquam temerando parcere ferro:</div><div class="l">Successus urgere suos, instare favori</div><div class="l">Numinis: impellens, quidquid sibi, summa petenti,</div><div class="l">Obstaret, gaudensque viam fecisse ruina.</div><div class="l">Qualiter expressum ventis per nubila fulmen</div><div class="l">Aetheris impulsi sonitu mundique fragore</div><div class="l">Emicuit, rupitque diem, populosque paventes</div><div class="l">Terruit, obliqua praestringens lumina flamma.</div><div class="l">In sua templa furit: nullaque exire vetante</div><div class="l">Materia, magnamque cadens, magnamque revertens</div><div class="l">Dat stragem late, sparsosque recolligit ignes. <span class="">card 158</span></div><div class="l">Hae ducibus caussae suberant: sed publica belli</div><div class="l">Semina, quae populos semper mersere potentes.</div><div class="l">Namque ut opes mundo nimias fortuna subacto</div><div class="l">Intulit, et rebus mores cessere secundis,</div><div class="l">Praedaque et hostiles luxum suasere rapinae:</div><div class="l">Non auro tectisque modus: mensasque priores</div><div class="l">Aspernata fames: cultus, gestare decoros</div><div class="l">Vix nuribus, rapuere mares: foecunda virorum</div><div class="l">Paupertas fugitur, totoque accersitur orbe,</div><div class="l">Quo gens quaeque perit. Tum longos iungere fines</div><div class="l">Agrorum, et quondam duro sulcata Camilli</div><div class="l">Vomere, et antiquos Curiorum passa ligones</div><div class="l">Longa sub ignotis extendere rura colonis.</div><div class="l">Non erat is populus, quem pax tranquilla iuvaret,</div><div class="l">Quem sua libertas immotis pasceret armis.</div><div class="l">Inde irae faciles; et, quod suasisset egestas,</div><div class="l">Vile nefas; magnumque decus, ferroque petendum,</div><div class="l">Plus patria potuisse sua; mensuraque iuris</div><div class="l">Vis erat: hinc leges et plebiscita coactae,</div><div class="l">Et cum consulibus turbantes iura tribuni:</div><div class="l">Hinc rapti fasces pretio, sectorque favoris</div><div class="l">Ipse sui populus; letalisque ambitus urbi,</div><div class="l">Annua venali referens certamina Campo:</div><div class="l">Hinc usura vorax, avidumque in tempora foenus,</div><div class="l">Et concussa fides, et multis utile bellum.</div><div class="l">Iam gelidas Caesar cursu superaverat Alpes,</div><div class="l">Ingentesque animo motus, bellumque futurum</div><div class="l">Ceperat. Ut ventum est parvi Rubiconis ad undas,</div><div class="l">Ingens visa duci Patriae trepidantis imago</div><div class="l">Clara per obscuram vultu moestissima noctem,</div><div class="l">Turrigero canos effundens vertice crines,</div><div class="l">Caesarie lacera, nudisque adstare lacertis,</div><div class="l">Et gemitu permixta loqui: Quo tenditis ultra?</div><div class="l">Quo fertis mea signa, viri? Si iure venitis,</div><div class="l">Si cives, huc usque licet. Tum perculit horror</div><div class="l">Membra ducis; riguere comae, gressusque coercens</div><div class="l">Languor in extrema tenuit vestigia ripa.</div><div class="l">Mox ait: O magnae qui moenia prospicis urbis</div><div class="l">Tarpeia de rupe, Tonans, Phrygiique penates</div><div class="l">Gentis Iuleae, et rapti secreta Quirini,</div><div class="l">Et residens celsa Latialis Iuppiter Alba,</div><div class="l">Vestalesque foci, summique o numinis instar</div><div class="l">Roma, fave coeptis. Non te furialibus armis</div><div class="l">Persequor. En, adsum, victor terraque marique</div><div class="l">Caesar, ubique tuus, liceat modo, nunc quoque, miles.</div><div class="l">Ille erit, ille nocens, qui me tibi fecerit hostem.</div><div class="l">Inde moras solvit belli, tumidumque per amnem</div><div class="l">Signa tulit propere: sicut squalentibus arvis</div><div class="l">Aestiferae Libyes viso leo comminus hoste</div><div class="l">Subsedit dubius, totam dum colligit iram;</div><div class="l">Mox ubi se saevae stimulavit verbere caudae</div><div class="l">Erexitque iubas, vasto et grave murmur hiatu</div><div class="l">Infremuit: tum, torta levis si lancea Mauri</div><div class="l">Haereat, aut latum subeant venabula pectus,</div><div class="l">Per ferrum, tanti securus vulneris, exit.</div><div class="l">Fonte cadit modico, parvisque impellitur undis</div><div class="l">Puniceus Rubicon, cum fervida canduit aestas:</div><div class="l">Perque imas serpit valles, et Gallica certus</div><div class="l">Limes ab Ausoniis disterminat arva colonis.</div><div class="l">Tum vires praebebat hiems, atque auxerat undas</div><div class="l">Tertia iam gravido pluvialis Cynthia cornu,</div><div class="l">Et madidis Euri resolutae flatibus Alpes.</div><div class="l">Primus in oblicum sonipes opponitur amnem,</div><div class="l">Excepturus aquas: molli tum cetera rumpit</div><div class="l">Turba vado faciles iam fracti fluminis undas.</div><div class="l">Caesar ut adversam, superato gurgite, ripam</div><div class="l">Attigit, Hesperiae vetitis et constitit arvis:</div><div class="l">Hic, ait, hic pacem temerataque iura relinquo;</div><div class="l">Te, Fortuna, sequor. Procul hinc iam foedera sunto.</div><div class="l">Credidimus fatis. Utendum est iudice bello.</div><div class="l">Sic fatus, noctis tenebris rapit agmina ductor</div><div class="l">Impiger, et torto Balearis verbere fundae</div><div class="l">Ocior, et missa Parthi post terga sagitta;</div><div class="l">Vicinumque minax invadit Ariminum. Ignes</div><div class="l">Solis lucifero fugiebant astra relicto,</div><div class="l">Iamque dies primos belli visura tumultus</div><div class="l">Exoritur. Seu sponte deum, seu turbidus Auster</div><div class="l">Impulerit, moestam tenuerunt nubila lucem.</div><div class="l">Constitit ut capto iussus deponere miles</div><div class="l">Signa fore, stridor lituum clangorque tubarum</div><div class="l">Non pia concinuit cum rauco classica cornu.</div><div class="l">Rupta quies populi, stratisque excita iuventus</div><div class="l">Diripuit sacris adfixa penatibus arma,</div><div class="l">Quae pax longa dabat: nuda iam crate fluentes</div><div class="l">Invadunt clypeos, curvataque cuspide pile,</div><div class="l">Et scabros nigrae morsu rubiginis enses.</div><div class="l">Ut notae fulsere aquilae Romanaque signa,</div><div class="l">Et celsus medio conspectus in agmine Caesar,</div><div class="l">Diriguere metu, gelidus pavor occupat artus,</div><div class="l">Et tacito mutos volvunt in pectore questus:</div><div class="l">O male vicinis haec moenia condita Gallis,</div><div class="l">O tristi damnata loco! Pax alta per omnes</div><div class="l">Et tranquilla quies populos: nos praeda furentum</div><div class="l">Primaque castra sumus. Melius, Fortuna, dedisses</div><div class="l">Orbe sub Eoo sedem gelidaque sub Areto,</div><div class="l">Errantesque domos, Latii quam claustra tueri.</div><div class="l">Nos primi Senonum motus, Cimbrumque furentem</div><div class="l">Vidimus, et Martem Libyes, cursumque furoris</div><div class="l">Teutonici. Quoties Romam Fortuna lacessit,</div><div class="l">Hac iter est bellis. Gemitu sic quisque latenti,</div><div class="l">Non ausus timuisse palam: vox nulla dolori</div><div class="l">Credita: sed quantum, volucres cum bruma coercet,</div><div class="l">Rura silent, mediusque tacet sine murmure pontus,</div><div class="l">Tanta quies. Noctis gelidas lux solverat umbras:</div><div class="l">Ecce faces belli, dubiaeque in proelia menti</div><div class="l">Urgentes addunt stimulos cunctasque pudoris</div><div class="l">Rumpunt fata moras: iustos Fortuna laborat</div><div class="l">Esse ducis motus, et causas invenit armis.</div><div class="l">Expulit ancipiti discordes urbe tribunos</div><div class="l">Victo iure minax iactatis curia Gracchis.</div><div class="l">Hos iam mota ducis vicinaque signa petentes</div><div class="l">Audax venali comitatur Curio lingua:</div><div class="l">Vox quondam populi, libertatemque tueri</div><div class="l">Ausus, et armatos plebi miscere potentes.</div><div class="l">Utque ducem varias volventem pectore curas</div><div class="l">Conspexit: Dum voce tuae potuere iuvari,</div><div class="l">Caesar, ait, partes, quamvis nolente senatu,</div><div class="l">Traximus imperium tunc, cum mihi Rostra tenere</div><div class="l">Ius erat, et dubios in te transferre Quirites.</div><div class="l">Sed postquam leges bello siluere coactae,</div><div class="l">Pellimur e patriis laribus, patimurque volentes</div><div class="l">Exsilium: tua nos faciet victoria cives.</div><div class="l">Dum trepidant nullo firmatae robore partes,</div><div class="l">Tolle moras. Semper nocuit differre paratis.</div><div class="l">Par labor atque metus pretio maiore petuntur.</div><div class="l">Bellantem geminis tenuit te Gallia lustris,</div><div class="l">Pars quota terrarum! Facili si proelia pauca</div><div class="l">Gesseris eventu, tibi Roma subegerit orbem.</div><div class="l">Nunc neque te longi remeantem pompa triumphi</div><div class="l">Excipit, aut sacras poscunt Capitolia lauros.</div><div class="l">Livor edax tibi cuncta negat: gentesque subactas</div><div class="l">Vix impune feres. Socerum depellere regno</div><div class="l">Decretum genero est. Partiri non potes orbem:</div><div class="l">Solus habere potes. Sic postquam fatus, et ipsi</div><div class="l">In bellum prono tantum tamen addidit irae,</div><div class="l">Accenditque ducem, quantum clamore iuvatur</div><div class="l">Eleus sonipes, quamvis iam carcere clauso</div><div class="l">Immineat foribus, pronusque repagula laxet. <span class="">card 296</span></div><div class="l">Convocat armatos extemplo ad signa maniplos:</div><div class="l">Utque satis trepidum, turba coeunte, tumultum</div><div class="l">Composuit, vultu dextraque silentia iussit:</div><div class="l">Bellorum o socii, qui, mille pericula Martis</div><div class="l">Mecum, ait, experti, decimo iam vincitis anno,</div><div class="l">Hoc cruor Aretois meruit diffusus in arvis,</div><div class="l">Vulneraque et mortes, hiemesque sub Alpibus actae?</div><div class="l">Non secus ingenti bellorum Roma tumultu</div><div class="l">Concutitur, quam si Poenus transcenderit Alpes</div><div class="l">Hannibal. Implentur valido tirone cohortes:</div><div class="l">In classem cadit omne nemus: terraque marique</div><div class="l">Iussus Caesar agi. Quid? si mihi signa iacerent</div><div class="l">Marte sub adverso, ruerentque in terga feroces</div><div class="l">Gallorum populi? Nunc, cum Fortuna secundis</div><div class="l">Mecum rebus agat, superique ad summa vocantes,</div><div class="l">Tentamur. Veniat dux longa pace solutus,</div><div class="l">Milite cum subito, partesque in bella togatae,</div><div class="l">Marcellusque loquax, et nomina vana Catones.</div><div class="l">Scilicet extremi Pompeium emtique clientes</div><div class="l">Continuo per tot sociabunt tempora regno?</div><div class="l">Ille reget currus, nondum patientibus annis?</div><div class="l">Ille semel raptos numquam dimittet honores?</div><div class="l">Quid iam rura querar totum suppressa per orbem,</div><div class="l">Ac iussam servire famem? Quis castra timenti</div><div class="l">Nescit mixta foro? gladii cum triste minantes</div><div class="l">Iudicium insolita trepidum cinxere corona,</div><div class="l">Atque auso medias perrumpere milite leges</div><div class="l">Pompeiana reum clauserunt signa Milonem?</div><div class="l">Nunc quoque ne lassum teneat privata senectus,</div><div class="l">Bella nefanda parat, suetus civilibus armis,</div><div class="l">Et docilis Sullam scelerum vicisse magistrum.</div><div class="l">Utque ferae tigres numquam posuere furorem,</div><div class="l">Quas nemore Hyrcano, matrum dum lustra sequuntur,</div><div class="l">Altus caesorum pavit cruor armentorum;</div><div class="l">Sic et Sullanum solito tibi lambere ferrum</div><div class="l">Durat, Magne, sitis. Nullus semel ore receptus</div><div class="l">Pollutas patitur sanguis mansuescere fauces.</div><div class="l">Quem tamen inveniet tam longa potentia finem?</div><div class="l">Quis scelerum modus est? Ex hoc te iam, improbe, regno</div><div class="l">Ille tuus saltem doceat discedere Sulla.</div><div class="l">Post Cilicasne vagos, et lassi Pontica regis</div><div class="l">Proelia, barbarico vix consummata veneno,</div><div class="l">Ultima Pompeio dabitur provincia Caesar,</div><div class="l">Quod non, victrices aquilas deponere iussus,</div><div class="l">Paruerim? Mihi si merces erepta laborum est,</div><div class="l">His saltem longi, non cum duce, praemia belli</div><div class="l">Reddantur: miles sub quolibet iste triumphet.</div><div class="l">Conferet exsanguis quo se post bella senectus?</div><div class="l">Quae sedes erit emeritis? quae rura dabuntur,</div><div class="l">Quae noster veteranus aret? quae moenia fessis?</div><div class="l">An melius fient piratae, Magne, coloni?</div><div class="l">Tollite iampridem victricia, tollite signa:</div><div class="l">Viribus utendum est, quas fecimus: arma tenenti</div><div class="l">Omnia dat, qui iusta negat. Nec numina deerunt:</div><div class="l">Nam nec praeda meis, neque regnum quaeritur armis:</div><div class="l">Detrahimus dominos urbi servire paratae.</div><div class="l">Dixerat: at dubium non claro murmure vulgus</div><div class="l">Secum incerta fremit: pietas patriique penates</div><div class="l">Quamquam caede feras mentes animosque tumentes</div><div class="l">Frangunt; sed diro ferri revocantur amore</div><div class="l">Ductorisque metu. Summi tunc munera pili</div><div class="l">Laelius, emeritique gerens insignia doni,</div><div class="l">Servati civis referentem praemia quercum:</div><div class="l">Si licet, exclamat, Romani maxime rector</div><div class="l">Nominis et ius est, veras expromere voces;</div><div class="l">Quod tam lenta tuas tenuit patientia vires,</div><div class="l">Conquerimur. Deeratne tibi fiducia nostri?</div><div class="l">Dum movet haec calidus spirantia corpora sanguis,</div><div class="l">Et dum pila valent fortes torquere lacerti,</div><div class="l">Degenerem patiere togam, regnumque senatus?</div><div class="l">Usque adeo miserum est, civili vincere bello?</div><div class="l">Duc age per Scythiae populos, per inhospita Syrtis</div><div class="l">Litora, per calidas Libyae sitientis arenas.</div><div class="l">Haec manus, ut victum post terga relinqueret orbem,</div><div class="l">Oceani tumidas remo compescuit undas:</div><div class="l">Fregit et Arctoo spumantem vertice Rhenum.</div><div class="l">Iussa sequi tam posse mihi, quam velle necesse est.</div><div class="l">Nec civis meus est, in quem tua classica, Caesar,</div><div class="l">Audiero. Per signa decem felicia castris,</div><div class="l">Perque tuos iuro quocumque ex hoste triumphos;</div><div class="l">Pectore si fratris gladium, iuguloque parentis</div><div class="l">Condere me iubeas, plenaeque in viscera partu</div><div class="l">Coniugis, invita peragam tamen omnia dextra;</div><div class="l">Si spoliare deos, ignemque immittere templis,</div><div class="l">Numina miscebit castrensis flamma Monetae;</div><div class="l">Castra super Tusci si ponere Tybridis undas,</div><div class="l">Hesperios audax veniam metator in agros.</div><div class="l">Tu quoscumque voles in planum effundere muros,</div><div class="l">His aries actus disperget saxa lacertis:</div><div class="l">Illa licet, penitus tolli quam iusseris urbem,</div><div class="l">Roma sit. His cunctae simul adsensere cohortes,</div><div class="l">Elatasque alte, quaecumque ad bella vocaret,</div><div class="l">Promisere manus. It tantus ad aethera clamor,</div><div class="l">Quantus, piniferae Boreas cum Thracius Ossae</div><div class="l">Rupibus incubuit, curvato robore pressae</div><div class="l">Fit sonus, aut rursus redeuntis in aethera silvae.</div><div class="l">Caesar ut acceptum tam prono milite bellum,</div><div class="l">Fataque ferre videt, ne quo languore moretur</div><div class="l">Fortunam, sparsas per Gallica rura cohortes</div><div class="l">Evocat, et Romam motis petit undique signis. <span class="">card 396</span></div><div class="l">Deseruere cavo tentoria fixa Lemano,</div><div class="l">Castraque, quae, Vogesi curvam super ardua rupem,</div><div class="l">Pugnaces pictis cohibebant Lingonas armis.</div><div class="l">Hi vada liquerunt Isarae, qui, gurgite ductus</div><div class="l">Per tam multa suo, famae maioris in amnem</div><div class="l">Lapsus, ad aequoreas nomen non pertulit undas.</div><div class="l">Solvuntur flavi longa statione Rutheni:</div><div class="l">Mitis Atax Latias gaudet non ferre carinas,</div><div class="l">Finis et Hesperiae, promoto limite, Varus:</div><div class="l">Quaque sub Herculeo sacratus numine portus</div><div class="l">Urget rupe cava pelagus: non Corus in illum</div><div class="l">Ius habet, aut Zephyrus: solus sua litora turbat</div><div class="l">Circius, et tuta prohibet statione Monoeci.</div><div class="l">Quaque iacet litus dubium, quod terra fretumque</div><div class="l">Vindicat alternis vicibus, cum funditur ingens</div><div class="l">Oceanus, vel cum refugis se fluctibus aufert.</div><div class="l">Ventus ab extremo pelagus sic axe volutet,</div><div class="l">Destituatque ferens; an sidere mota secundo</div><div class="l">Tethyos unda vagae lunaribus aestuet horis;</div><div class="l">Flammiger an Titan, ut alentes hauriat undas,</div><div class="l">Erigat Oceanum, fluctusque ad sidera ducat,</div><div class="l">Quaerite, quos agitat mundi labor: at mihi semper</div><div class="l">Tu, quaecumque moves tam crebros causa meatus,</div><div class="l">Ut superi voluere, late. Tunc rura Nemetis</div><div class="l">Qui tenet, et ripas Aturi, qua litore curvo</div><div class="l">Molliter admissum claudit Tarbellicus aequor,</div><div class="l">Signa movet, gaudetque amoto Santonus hoste:</div><div class="l">Et Biturix, longisque leves Suessones in armis:</div><div class="l">Optimus excusso Leucus Rhemusque lacerto,</div><div class="l">Optima gens flexis in gyrum Sequana frenis:</div><div class="l">Et docilis rector rostrati Belga covini:</div><div class="l">Arvernique ausi Latios se fingere fratres,</div><div class="l">Sanguine ab Iliaco populi; nimiumque rebellis</div><div class="l">Nervius, et caesi pollutus sanguine Cottae;</div><div class="l">Et qui te laxis imitantur, Sarmata, braccis,</div><div class="l">Vangiones: Batavique truces, quos aere recurvo</div><div class="l">Stridentes acuere tubae: qua Cinga pererrat</div><div class="l">Gurgite: qua Rhodanus raptum velocibus undis</div><div class="l">In mare fert Ararim: qua montibus ardua summis</div><div class="l">Gens habitat cana pendentes rupe Gebennas:</div><div class="l"><span class="strikethrough">Pictones immunes subigunt sua rura; nec ultra</span></div><div class="l"><span class="strikethrough">Instabiles Turonas circumsita castra coercent.</span></div><div class="l">I<span class="strikethrough">n nebulis, Meduana, tuis marcere perosus</span></div><div class="l"><span class="strikethrough">Andus, iam placida Ligeris recreatur ab unda;</span></div><div class="l"><span class="strikethrough">Inclyta Caesareis Genabos dissolvitur alis.</span></div><div class="l">Tu quoque laetatus converti proelia, Trevir:</div><div class="l">Et nunc tonse Ligur, quondam per colla decors</div><div class="l">Crinibus effusis toti praelate Comatae:</div><div class="l">Et quibus immitis placatur sanguine diro</div><div class="l">Teutates, horrensque feris altaribus Hesus,</div><div class="l">Et Taranis Scythicae non mitior ara Dianae.</div><div class="l">Vos quoque, qui fortes animas, belloque peremtas</div><div class="l">Laudibus in longum vates dimittitis aevum,</div><div class="l">Plurima securi fudistis carmina, Bardi.</div><div class="l">Et vos barbaricos ritus moremque sinistrum</div><div class="l">Sacrorum, Druidae, positis repetistis ab armis.</div><div class="l">Solis nosse deos et coeli numina vobis,</div><div class="l">Aut solis nescire datum. Nemora alta remotis</div><div class="l">Incolitis lucis. Vobis auctoribus, umbrae</div><div class="l">Non tacitas Erebi sedes Ditisque profundi</div><div class="l">Pallida regna petunt: regit idem spiritus artus</div><div class="l">Orbe alio: longae (canitis si cognita) vitae</div><div class="l">Mors media est. Certe populi, quos despicit Arctos,</div><div class="l">Felices errore suo, quos ille timorum</div><div class="l">Maximus haud urget, leti metus. Inde ruendi</div><div class="l">In ferrum mens prona viris, animaeque capaces</div><div class="l">Mortis: et ignavum, rediturae parcere vitae.</div><div class="l">Et vos, cirrigeros bellis arcere Caycos</div><div class="l">Oppositi, petitis Romam, Rhenique feroces</div><div class="l">Deseritis ripas, et apertum gentibus orbem.</div><div class="l">Caesar, ut immensae collecto robore vires</div><div class="l">Audendi maiora fidem fecere, per omnem</div><div class="l">Spargitur Italiam, vicinaque moenia complet.</div><div class="l">Vana quoque ad veros accessit fama timores,</div><div class="l">Irrupitque animos populi, clademque futuram</div><div class="l">Intulit, et velox properantis nuntia belli</div><div class="l">Innumeras solvit falsa in praeconia linguas.</div><div class="l">Est, qui, tauriferis ubi se Mevania campis</div><div class="l">Explicat, audaces ruere in certamina turmas</div><div class="l">Adferat, et, qua Nar Tiberino illabitur amni,</div><div class="l">Barbaricas saevi discurrere Caesaris alas:</div><div class="l">Ipsum, omnes aquilas collataque signa ferentem,</div><div class="l">Agmine non uno densisque incedere castris.</div><div class="l">Nec, qualem meminere, vident: maiorque ferusque</div><div class="l">Mentibus occurrit, victoque immanior hoste.</div><div class="l">Hunc inter Rhenum populos Alpesque iacentes,</div><div class="l">Finibus Arctois patriaque a sede revulsos,</div><div class="l">Pone sequi, iussamque feris a gentibus urbem,</div><div class="l">Romano spectante, rapi. Sic quisque pavendo</div><div class="l">Dat vires famae: nulloque auctore malorum,</div><div class="l">Quae finxere timent. Nec solum vulgus inani</div><div class="l">Perculsum terrore pavet: sed curia et ipsi</div><div class="l">Sedibus exsiluere Patres, invisaque belli</div><div class="l">Consulibus fugiens mandat decreta senatus.</div><div class="l">Tunc quae tuta petant, et quae metuenda relinquant,</div><div class="l">Incerti, quo quemque fugae tulit impetus, urgent</div><div class="l">Praecipitem populum serieque haerentia longa</div><div class="l">Agmina prorumpunt. Credas, aut tecta nefandas</div><div class="l">Corripuisse faces, aut iam, quatiente ruina,</div><div class="l">Nutantes pendere domos: sic turba per urbem</div><div class="l">Praecipiti lymphata gradu, velut unica rebus</div><div class="l">Spes foret adflictis, patrios excedere muros,</div><div class="l">Inconsulta ruit. Qualis, cum turbidus Auster</div><div class="l">Repulit a Libycis immensum Syrtibus aequor,</div><div class="l">Fractaque veliferi sonuerunt pondera mali,</div><div class="l">Desilit in fluctus, deserta puppe, magister</div><div class="l">Navitaque, et, nondum sparsa compage carinae,</div><div class="l">Naufragium sibi quisque facit: sic, urbe relicta,</div><div class="l">In bellum fugitur. Nullum iam languidus aevo</div><div class="l">Evaluit revocare parens, coniunxve maritum</div><div class="l">Fletibus, aut patrii, dubiae dum vota salutis</div><div class="l">Conciperent, tenuere Lares: nec limine quisquam</div><div class="l">Haesit et extremo tunc forsitan urbis amatae</div><div class="l">Plenus abit visu: ruit irrevocabile vulgus.</div><div class="l">O faciles dare summa deos, eademque tueri</div><div class="l">Difficiles! Urbem, populis victisque frequentem</div><div class="l">Gentibus, et generis, coeat si turba, capacem</div><div class="l">Humani, facilem venturo Caesare praedam</div><div class="l">Ignavae liquere manus. Cum pressus ab hoste</div><div class="l">Clauditur externis miles Romanus in oris,</div><div class="l">Effugit exiguo nocturne pericula vallo,</div><div class="l">Et subitus rapti munimine cespitis agger</div><div class="l">Praebet securos intra tentoria somnos:</div><div class="l">Tu tantum audito bellorum nomine, Roma,</div><div class="l">Desereris; nox una tuis non credita muris. <span class="">card 521</span></div><div class="l">Danda tamen venia est, tantorum danda pavorum:</div><div class="l">Pompeio fugiente, timent. Tum ne qua futuri</div><div class="l">Spes saltem trepidas mentes levet, addita fati</div><div class="l">Peioris manifesta fides, superique minaces</div><div class="l">Prodigiis terras implerunt, aethera, pontum.</div><div class="l">Ignota obscurae viderunt sidera noctes,</div><div class="l">Ardentemque polum flammis, coeloque volantes</div><div class="l">Obliquas per inane faces, crinemque timendi</div><div class="l">Sideris, et terris nutantem regna cometen.</div><div class="l">Fulgura fallaci micuerunt crebra sereno,</div><div class="l">Et varias ignis denso dedit aere formas:</div><div class="l">Nunc iaculum longo, nunc sparso lumine lampas</div><div class="l">Emicuit coelo. Tacitum sine nubibus ullis</div><div class="l">Fulmen, et Arctois rapiens e partibus ignem,</div><div class="l">Percussit Latiale caput: stellaeque minores</div><div class="l">Per vacuum solitae noctis decurrere tempus,</div><div class="l">In medium venere diem: cornuque coacto</div><div class="l">Iam Phoebe toto fratrem cum redderet orbe,</div><div class="l">Terrarum subita percussa expalluit umbra.</div><div class="l">Ipse caput medio Titan cum ferret Olympo,</div><div class="l">Condidit ardentes atra caligine currus,</div><div class="l">Involvitque orbem tenebris, gentesque coegit</div><div class="l">Desperare diem: qualem fugiente per ortus</div><div class="l">Sole Thyesteae noctem duxere Mycenae.</div><div class="l">Ora ferox Siculae laxavit Mulciber Aetnae;</div><div class="l">Nec tulit in coelum flammas, sed vertice prono</div><div class="l">Ignis in Hesperium cecidit latus. Atra Charybdis</div><div class="l">Sanguineum fundo torsit mare. Flebile saevi</div><div class="l">Latravere canes. Vestali raptus ab ara</div><div class="l">Ignis; et ostendens confectas flamma Latinas</div><div class="l">Scinditur in partes, geminoque cacumine surgit,</div><div class="l">Thebanos imitata rogos. Tunc cardine tellus</div><div class="l">Subsedit, veteremque, iugis nutantibus, Alpes</div><div class="l">Discussere nivem. Tethys maioribus undis</div><div class="l">Hesperiam Calpen, summumque implevit Atlanta.</div><div class="l">Indigetes flevisse deos, urbisque laborem</div><div class="l">Testatos sudore Lares, delapsaque templis</div><div class="l">Dona suis, dirasque diem foedasse volucres</div><div class="l">Accipimus; silvisque feras sub nocte relictis</div><div class="l">Audaces media posuisse cubilia Roma.</div><div class="l">tunc pecudum faciles humana ad murmura linguae,</div><div class="l">Monstrosique hominum partus numeroque modoque</div><div class="l">Membrorum, matremque suus conterruit infans:</div><div class="l">Diraque per populum Cumanae carmina vatis</div><div class="l">Vulgantur. Tunc, quos sectis Bellona lacertis</div><div class="l">Saeva movet, cecinere deos: crinemque rotantes</div><div class="l">Sanguineum populis ulularunt tristia Galli.</div><div class="l">Compositis plenae gemuerunt ossibus urnae.</div><div class="l">Tunc fragor armorum, magnaeque per avia voces</div><div class="l">Auditae nemorum: et venientes comminus umbrae.</div><div class="l">Quique colunt iunctos extremis moenibus agros,</div><div class="l">Diffugiunt: ingens urbem cingebat Erinnys,</div><div class="l">Excutiens pronam flagranti vertice pinum,</div><div class="l">Stridentesque comas: Thebanam qualis Agaven</div><div class="l">Impulit, aut saevi contorsit tela Lycurgi</div><div class="l">Eumenis: aut qualem iussu Iunonis iniquae</div><div class="l">Horruit Alcides, viso iam Dite, Megaeram.</div><div class="l">Insonuere tubae, et quanto clamore cohortes</div><div class="l">Miscentur, tantum nox atra silentibus umbris</div><div class="l">Edidit. Et medio visi consurgere Campo</div><div class="l">Tristia Sullani cecinere oracula manes:</div><div class="l">Tollentemque caput gelidas Anienis ad undas</div><div class="l">Agricolae fracto Marium fugere sepulchro.</div><div class="l">Haec propter placuit Tuscos de more vetusto</div><div class="l">Acciri vates. Quorum qui maximus aevo</div><div class="l">Aruns incoluit desertae moenia Lucae,</div><div class="l">Fulminis edoctus motus, venasque calentes</div><div class="l">Fibrarum, et monitus volitantis in aere pennae,</div><div class="l">Monstra iubet primum, nullo quae semine discors</div><div class="l">Protulerat natura, rapi, sterilique nefandos</div><div class="l">Ex utero fetus infaustis urere flammis.</div><div class="l">Mox iubet et totam pavidis a civibus urbem</div><div class="l">Ambiri, et festo purgantes moenia lustro,</div><div class="l">Longa per extremos pomoeria cingere fines</div><div class="l">Pontifices, sacri quibus est permissa potestas.</div><div class="l">Turba minor ritu sequitur succincta Gabino,</div><div class="l">Vestalemque chorum ducit vittata sacerdos,</div><div class="l">Troianam soli cui fas vidisse Minervam.</div><div class="l">Tunc qui fata deum secretaque carmina servant,</div><div class="l">Et lotam parvo revocant Almone Cybellen:</div><div class="l">Et doctus volucres augur servare sinistras:</div><div class="l">Septemvirque epulis festis, Titiique sodales:</div><div class="l">Et Salius, laeto portans ancilia collo:</div><div class="l">Attollensque apicem generoso vertice Flamen.</div><div class="l">Dumque illi effusam longis anfractibus urbem</div><div class="l">Circueunt, Aruns dispersos fulminis ignes</div><div class="l">Colligit, et terrae moesto cum murmure condit,</div><div class="l">Datque locis nomen sacris. tunc admovet aris</div><div class="l">Electa cervice marem. Iam fundere Bacchum</div><div class="l">Ceperat, obliquoque molas inducere cultro:</div><div class="l">Impatiensque diu non grati victima sacri,</div><div class="l">Cornua succincti premerent cum torva ministri,</div><div class="l">Deposito victum praebebat poplite collum.</div><div class="l">Nec cruor emicuit solitus: sed vulnere largo</div><div class="l">Diffusum rutilo nigrum pro sanguine virus.</div><div class="l">Palluit attonitus sacris feralibus Aruns,</div><div class="l">Atque iram superum raptis quaesivit in extis.</div><div class="l">Terruit ipse color vatem: nam pallida taetris</div><div class="l">Viscera tincta notis, gelidoque infecta cruore</div><div class="l">Plurimus adsperso variabat sanguine livor.</div><div class="l">Cernit tabe iecur madidum: venasque minaces</div><div class="l">Hostili de parte videt. Pulmonis anheli</div><div class="l">Fibra latet, parvusque secat vitalia limes.</div><div class="l">Cor iacet: et saniem per hiantes viscera rimas</div><div class="l">Emittunt: produntque suas omenta latebras.</div><div class="l">Quodque (nefas) nullis impune apparuit extis,</div><div class="l">Ecce, videt capiti fibrarum increscere molem</div><div class="l">Alterius capitis: pars aegra et marcida pendet,</div><div class="l">Pars micat et celeri venas movet improba pulsu.</div><div class="l">His ubi concepit magnorum fata malorum,</div><div class="l">Exclamat: Vix fas, superi, quaecumque monetis</div><div class="l">Prodere me populis: neque enim tibi summe litavi</div><div class="l">Iuppiter hoc sacrum: caesique in pectora tauri</div><div class="l">Inferni venere dei. Non fanda timemus:</div><div class="l">Sed venient maiora metu. Di visa secundent,</div><div class="l">Et fibris sit nulla fides; sed conditor artis</div><div class="l">Finxerit ista Tages. Flexa sic omina Tuscus</div><div class="l">Involvens multaque tegens ambage canebat. <span class="">card 639</span></div><div class="l">At Figulus, cui cura deos secretaque coeli</div><div class="l">Nosse fuit, quem non stellarum Aegyptia Memphis</div><div class="l">Aequaret visu, numerisque moventibus astra,</div><div class="l">Aut hic errat, ait, nulla cum lege per aevum</div><div class="l">Mundus, et incerto discurrunt sidera motu:</div><div class="l">Aut, si fata movent, Urbi generique paratur</div><div class="l">Humano matura lues. Terraene dehiscent,</div><div class="l">Subsidentque urbes? an tollet fervidus aer</div><div class="l">Temperiem ? segetes tellus infida negabit?</div><div class="l">Omnis an infusis miscebitur unda venenis?</div><div class="l">Quod cladis genus, o superi, qua peste paratis</div><div class="l">Saevitiam? Extremi multorum tempus in unum</div><div class="l">Convenere dies. Summo si frigida coelo</div><div class="l">Stella nocens nigros Saturni accenderet ignes,</div><div class="l">Deucalioneos fudisset Aquarius imbres,</div><div class="l">Totaque diffuso latuisset in aequore tellus.</div><div class="l">Si saevum radiis Nemeaeum, Phoebe, Leonem</div><div class="l">Nunc premeres, toto fluerent incendia mundo,</div><div class="l">Succensusque tuis flagrasset curribus aether.</div><div class="l">Hi cessant ignes: tu, qui flagrante minacem</div><div class="l">Scorpion incendis cauda, chelasque peruris,</div><div class="l">Quid tantum, Gradive, paras? Nam mitis in alto</div><div class="l">Iuppiter occasu premitur, Venerisque salubre</div><div class="l">Sidus hebet, motuque celer Cyllenius haeret,</div><div class="l">Et coelum Mars solus habet. Cur signa meatus</div><div class="l">Deseruere suos, mundoque obscura feruntur:</div><div class="l">Ensiferi nimium fulget latus Orionis ?</div><div class="l">Imminet armorum rabies: ferrique potestas</div><div class="l">Confundet ius omne manu: scelerique nefando</div><div class="l">Nomen erit virtus: multosque exibit in annos</div><div class="l">Hic furor. Et superos quid prodest poscere finem?</div><div class="l">Cum domino pax ista venit. Duc, Roma, malorum</div><div class="l">Continuam seriem, clademque in tempora multa</div><div class="l">Extrahe, civili tantum iam libera bello.</div><div class="l">Terruerant satis haec pavidam praesagia plebem:</div><div class="l">Sed maiora premunt. Nam qualis vertice Pindi</div><div class="l">Edonis Ogygio decurrit plena Lyaeo:</div><div class="l">Talis et attonitam rapitur matrona per urbem,</div><div class="l">Vocibus his prodens urgentem pectora Phoebum:</div><div class="l">Quo feror, o Paean? Qua me super aethera raptam</div><div class="l">Constituis terra? Video Pangaea nivosis</div><div class="l">Cana iugis, latoque Aemi sub rupe Philippos.</div><div class="l">Quis furor hic, o Phoebe, doce: quo tela manusque</div><div class="l">Romanae miscent acies, bellumque sine hoste est?</div><div class="l">Quo diversa feror? Primos me ducis in ortus,</div><div class="l">Qua mare Lagei mutatur gurgite Nili.</div><div class="l">Hunc ego, fluminea deformis truncus arena</div><div class="l">Qui iacet, agnosco: dubiam super aequora Syrtin</div><div class="l">Arentemque feror Libyen, quo tristis Erinnys</div><div class="l">Transtulit Emathias acies. Nunc desuper Alpis</div><div class="l">Nubiferae colles, atque aeriam Pyrenen</div><div class="l">Abripimur. Patriae sedes remeamus in urbis,</div><div class="l">Impiaque in medio peraguntur bella senatu.</div><div class="l">Consurgunt partes iterum, totumque per orbem</div><div class="l">Rursus eo. Nova da mihi cernere litora Ponti,</div><div class="l">Telluremque novam: vidi iam, Phoebe, Philippos.</div><div class="l">Haec ait, et lasso iacuit defecta furore. </div></div><div class="textpart" id="index.xml-body.1_div.2_div.2"><h3><span class="headingNumber">2.2. </span></h3><span class="">card 1</span><div class="l">Iamque irae patuere deum, manifestaque belli</div><div class="l">Signa dedit mundus: legesque et foedera rerum</div><div class="l">Praescia monstrifero vertit natura tumultu,</div><div class="l">Indixitque nefas. Cur hanc tibi, rector Olympi,</div><div class="l">Sollicitis visum mortalibus addere curam,</div><div class="l">Noscant venturas ut dira per omina clades?</div><div class="l">Sive parens rerum cum primum informia regna</div><div class="l">Materiemque rudem flamma cedente recepit,</div><div class="l">Finxit in aeternum caussas, qua cuncta coercet,</div><div class="l">Se quoque lege tenens, et saecula iussa ferentem</div><div class="l">Fatorum immoto divisit limite mundum:</div><div class="l">Sive nihil positum est, sed Fors incerta vagatur,</div><div class="l">Fertque refertque vices, et habet mortalia casus:</div><div class="l">Sit subitum, quodcumque paras: sit caeca futuri</div><div class="l">Mens hominum fati: liceat sperare timenti.</div><div class="l">Ergo ubi concipiunt, quantis sit cladibus orbi</div><div class="l">Constatura fides superum, ferale per urbem</div><div class="l">Iustitium: latuit plebeio tectus amictu</div><div class="l">Omnis honos: nullos comitata est purpura fasces.</div><div class="l">Tunc questus tenuere suos, magnusque per omnes</div><div class="l">Errabat sine voce dolor. Sic funere primo</div><div class="l">Attonitae tacuere domus, cum corpora nondum</div><div class="l">Conclamata iacent, nec mater crine soluto</div><div class="l">Exigit ad saevos famularum brachia planctus:</div><div class="l">Sed cum membra premit fugiente rigentia vita,</div><div class="l">Vultusque exanimes, oculosque in morte natantes,</div><div class="l">Necdum est ille dolor, sed iam metus: incubat amens,</div><div class="l">Miraturque malum. Cultus matrona priores</div><div class="l">Deposuit: moestaeque tenent delubra catervae.</div><div class="l">Hae lacrimis sparsere deos, hae pectora duro</div><div class="l">Adfixere solo, lacerasque in limine sacro</div><div class="l">Attonitae fudere comas, votisque vocari</div><div class="l">Adsuetas crebris feriunt ululatibus aures.</div><div class="l">Nec cunctae summi templo iacuere Tonantis:</div><div class="l">Divisere deos, et nullis defuit aris</div><div class="l">Invidiam factura parens: quarum una madentes</div><div class="l">Scissa genas, planctu liventes atra lacertos,</div><div class="l">Nunc, ait, o miserae contundite pectora matres,</div><div class="l">Nunc laniate comas, neve hunc differte dolorem,</div><div class="l">Et summis servate malis: nunc flere potestas,</div><div class="l">Dum pendet fortuna ducum: cum vicerit alter,</div><div class="l">Gaudendum est. His se stimulis dolor ipse lacessit.</div><div class="l">Nec non bella viri diversaque castra petentes</div><div class="l">Effundunt iustas in numina saeva querelas:</div><div class="l">O miserae sortis, quod non in Punica nati</div><div class="l">Tempora, Cannarum fuimus Trebiaeque iuventus.</div><div class="l">Non pacem petimus, superi: date gentibus iras:</div><div class="l">Nunc urbes excite feras: coniuret in armis</div><div class="l">Mundus: Achaemeniis decurrant Medica Susis</div><div class="l">Agmina: Massageten Sythicus non adliget Ister:</div><div class="l">Fundat ab extremo flavos Aquilone Suevos</div><div class="l">Albis, et indomitum Rheni caput: omnibus hostes</div><div class="l">Reddite nos populis: civile avertite bellum.</div><div class="l">Hinc Dacus premat, inde Getes: occurrat Iberis</div><div class="l">Alter, ad Eoas hic vertat signa pharetras:</div><div class="l">Nulla vacet tibi, Roma, manus. Vel perdere nomen</div><div class="l">Si placet Hesperium, superi, collapsus in ignem</div><div class="l">Plurimus ad terram per fulmina decidat aether.</div><div class="l">Saeve parens, utrasque simul partesque ducesque,</div><div class="l">Dum nondum meruere, feri. Tantone novorum</div><div class="l">Proventu scelerum quaerunt, uter imperet Urbi?</div><div class="l">Vix tanti fuerat, civilia bella movere,</div><div class="l">Ut neuter. Tales pietas peritura querelas</div><div class="l">Egerit. At miseros angit sua cura parentes,</div><div class="l">Oderuntque gravis vivacia fata senectae,</div><div class="l">Servatosque iterum bellis civilibus annos. <span class="">card 67</span></div><div class="l">Atque aliquis, magno quaerens exempla timori,</div><div class="l">Non alios, inquit, motus tunc fata parabant,</div><div class="l">Cum post Teutonicos victor Libycosque triumphos</div><div class="l">Exsul limosa Marius caput abdidit ulva.</div><div class="l">Stagna udi texere soli laxaeque paludes</div><div class="l">Depositum, Fortuna, tuum: mox vincula ferri</div><div class="l">Exedere senem, longusque in carcere paedor.</div><div class="l">Consul e eversa felix moriturus in Urbe</div><div class="l">Poenas ante dabat scelerum. Mors ipsa refugit</div><div class="l">Saepe virum, frustraque hosti concessa potestas</div><div class="l">Sanguinis invisi: primo qui caedis in ictu</div><div class="l">Diriguit, ferrumque manu torpente remisit.</div><div class="l">Viderat immensum tenebroso in carcere lumen</div><div class="l">Terribilesque deas scelerum, Mariumque futurum;</div><div class="l">Audieratque pavens: Fas haec contingere non est</div><div class="l">Colla tibi: debet multas hic legibus aevi,</div><div class="l">Ante suam, mortes: vanum depone furorem.</div><div class="l">Si libet ulcisci deletae funera gentis,</div><div class="l">Hunc, Cimbri, servate senem. Non ille favore</div><div class="l">Numinis, ingenti superum protectus ab ira,</div><div class="l">Vir ferus, et Romam cupienti perdere fato</div><div class="l">Suffciens. Idem pelago delatus iniquo</div><div class="l">Hostilem in terram, vacuisque mapalibus actus,</div><div class="l">Nuda triumphati iacuit per regna Iugurthae,</div><div class="l">Et Poenos pressit cineres. Solatia fati</div><div class="l">Carthago Mariusque tulit: pariterue iacentes</div><div class="l">Ignovere deis. Libycas ibi colligit iras.</div><div class="l">Ut primum fortuna redit, servilia solvit</div><div class="l">Agmina: conflato saevas ergastula ferro</div><div class="l">Exeruere manus. Nulli gestanda dabantur</div><div class="l">Signa ducis, nisi qui scelerum iam fecerat usum,</div><div class="l">Attuleratque in castra nefas. Pro fata! quis ille,</div><div class="l">Quis fuit ille dies, Marius quo moenia victor</div><div class="l">Corripuit! quantoque gradu mors saeva cucurrit!</div><div class="l">Nobilitas cum plebe perit: lateque vagatur</div><div class="l">Ensis, et a nullo revocatum est pectore ferrum.</div><div class="l">Stat cruor in templis: multaque rubentia caede</div><div class="l">Lubrica saxa madent. Nulli sua profuit aetas.</div><div class="l">Non senis extremum piguit vergentibus annis</div><div class="l">Praecipitasse diem: nec prima in limine vitae</div><div class="l">Infantis miseri nascentia rumpere fata.</div><div class="l">Crimine quo parvi caedem potuere mereri?</div><div class="l">Sed satis est iam, posse mori. Trahit ipse furoris</div><div class="l">Impetus: et, visum lenti, quaesisse nocentem.</div><div class="l">In numerum pars magna perit: rapuitque cruentus</div><div class="l">Victor ab ignota vultus cervice recisos,</div><div class="l">Dum vacua pudet ire manu. Spes una salutis,</div><div class="l">Oscula pollutae fixisse trementia dextrae.</div><div class="l">Mille licet gladii mortis nova signa sequantur,</div><div class="l">Degener o populus, vix saecula longa decorum</div><div class="l">Sic meruisse viris, nedum breve dedecus aevi,</div><div class="l">Et vitam, dum Sulla redit. Cui funera vulgi</div><div class="l">Flere vacet? Vix te sparsum per viscera, Baebi,</div><div class="l">Innumeras intercarpentis membra coronae</div><div class="l">Discerpsisse manus: aut te, praesage malorum</div><div class="l">Antoni, cuius laceris pendentia canis</div><div class="l">Ora ferens miles festae rorantia mensae</div><div class="l">Imposuit. Truncos laceravit Fimbria Crassos.</div><div class="l">Saeva Tribunicio maduerunt robora tabo.</div><div class="l">Te quoque neglectum violatae, Scaevola, dextrae</div><div class="l">Ante ipsum penetrale deae semperque calentes</div><div class="l">Mactavere focos: parvum sed fessa senectus</div><div class="l">Sanguinis effudit iugulo, flammisque pepercit.</div><div class="l">Septimus haec sequitur, repetitis fascibus, annus:</div><div class="l">Ille fuit vitae Mario modus, omnia passo,</div><div class="l">Quae peior fortuna potest, atque omnibus uso,</div><div class="l">Quae melior: mensoque, homini quid fata pararent.</div><div class="l">Iam, quot apud Sacri cecidere cadavera portum,</div><div class="l">Aut Collina tulit stratas quot porta catervas,</div><div class="l">Tunc cum paene caput mundi rerumque potestas</div><div class="l">Mutavit translata locum, Romanaque Samnis</div><div class="l">Ultra Caudinas speravit vulnera Furcas!</div><div class="l">Sulla quoque immensis accessit cladibus ultor.</div><div class="l">Ille quod exiguum restabat sanguinis Urbi</div><div class="l">Hausit: dumque nimis iam putria membra recidit,</div><div class="l">Excessit medicina modum, nimiumque secuta est,</div><div class="l">Qua morbi duxere, manus. Periere nocentes;</div><div class="l">Sed cum iam soli possent superesse nocentes.</div><div class="l">Tum data libertas odiis, resolutaque legum</div><div class="l">Frenis ira ruit. Non uni cuncta dabantur,</div><div class="l">Sed fecit sibi quisque nefas. Semel omnia victor</div><div class="l">Iusserat. Infandum domini per viscera ferrum</div><div class="l">Exegit famulus: nati maduere paterno</div><div class="l">Sanguine. Certatum est, cui cervix caesa parentis</div><div class="l">Cederet: in fratrum ceciderunt praemia fratres.</div><div class="l">Busta repleta fuga, permixtaque viva sepultis</div><div class="l">Corpora: nec populum latebrae cepere ferarum.</div><div class="l">Hic laqueo fauces elisaque guttura fregit:</div><div class="l">Hic, se praecipiti iaculatus pondere, dura</div><div class="l">Dissiluit percussus humo; mortesque cruento</div><div class="l">Victori rapuere suas: hic robora busti</div><div class="l">Exstruit ipse sui, necdum omni sanguine fuso</div><div class="l">Desilit in flammas, et, dum licet, occupat ignes.</div><div class="l">Colla ducum pilo trepidam gestata per Urbem,</div><div class="l">Et medio congesta foro. Cognoscitur illic,</div><div class="l">Quidquid ubique iacet scelerum. Non Thracia tantum</div><div class="l">Vidit Bistonii stabulis pendere tyranni;</div><div class="l">Postibus Antaei Libye: nec Graecia moerens</div><div class="l">Tot laceros artus Pisaea flevit in aula.</div><div class="l">Cum iam tabe fluunt, confusaque tempore multo</div><div class="l">Amisere notas, miserorum dextra parentum</div><div class="l">Colligit, et pavido subducit cognita furto.</div><div class="l">Meque ipsum memini, caesi deformia fratris</div><div class="l">Ora rogo cupidum vetitisque imponere flammis,</div><div class="l">Omnia Sullanae lustrasse cadavera pacis,</div><div class="l">Perque omnes truncos, cum qua cervice recisum</div><div class="l">Conveniat, quaesisse caput. Quid sanguine manes</div><div class="l">Placatos Catuli referam? cum victima tristes</div><div class="l">Inferias Marius forsan nolentibus umbris</div><div class="l">Pendit, inexpleto non fanda piacula busto:</div><div class="l">Cum laceros artus, aequataque vulnera membris</div><div class="l">Vidimus, et toto quamvis in corpore caeso</div><div class="l">Nil animae letale datum, moremque nefandae</div><div class="l">Dirum saevitiae, pereuntis parcere morti.</div><div class="l">Avulsae cecidere manus, exsectaque lingua</div><div class="l">Palpitat, et muto vacuum ferit aera motu.</div><div class="l">Hic aures, alius spiramina naris aduncae</div><div class="l">Amputat: ille cavis evolvit sedibus orbes,</div><div class="l">Ultimaque effundit spectatis lumina membris.</div><div class="l">Vix erit ulla fides, tam saevi criminis unum</div><div class="l">Tot poenas cepisse caput. Sic mole ruinae</div><div class="l">Fracta sub ingenti miscentur pondere membra:</div><div class="l">Nec magis informes veniunt ad litora trunci,</div><div class="l">Qui medio periere freto. Quid perdere fructum</div><div class="l">Iuvit, et, ut vilem, Marii confundere vultum?</div><div class="l">Ut scelus hoc Sullas caedesque ostensa placeret,</div><div class="l">Agnoscendus erat. Vidit Fortuna colonos</div><div class="l">Praenestina suos cunctos simul ense recisos,</div><div class="l">Unius populum pereuntem tempore mortis.</div><div class="l">Tunc flos Hesperiae, Latii iam sola iuventus,</div><div class="l">Concidit, et miserae maculavit ovilia Romae.</div><div class="l">Tot simul infesto iuvenes occumbere leto,</div><div class="l">Saepe fames, pelagique furor, subitaeque ruinae,</div><div class="l">Aut coeli terraeque lues, aut bellica clades</div><div class="l">Numquam poena fuit. Densi vix agmina vulgi</div><div class="l">Inter et exsangues, immissa morte, catervas</div><div class="l">Victores movere manus. Vix caede peracta</div><div class="l">Procumbunt, dubiaque labant cervice: sed illos</div><div class="l">Magna premit strages: peraguntque cadavera partem</div><div class="l">Caedis: viva graves elidunt corpora trunci.</div><div class="l">Intrepidus tanti sedit securus ab alto</div><div class="l">Spectator sceleris: miseri tot milia vulgi</div><div class="l">Non piguit iussisse mori. Congesta recepit</div><div class="l">Omnia Tyrrhenus Sullana cadavera gurges.</div><div class="l">In fluvium primi cecidere, in corpora summi.</div><div class="l">Praecipites haesere rates, et strage cruenta</div><div class="l">Interruptus aquis fluxit prior amnis in aequor.</div><div class="l">Ad molem stetit unda sequens, dum sanguinis alti</div><div class="l">Vis sibi fecit iter, campumque effusa per omnem,</div><div class="l">Praecipitique ruens Tiberina ad flumina rivo</div><div class="l">Haerentes adiuvit aquas: nec iam alveus amnem,</div><div class="l">Nec retinent ripae, redditque cadavera campo.</div><div class="l">Tandem Tyrrhenas vix eluctatus in undas</div><div class="l">Sanguine caeruleum torrenti dividit aequor.</div><div class="l">Hisne Salus rerum, Felix his Sulla vocari,</div><div class="l">His meruit tumulum medio sibi tollere Campo?</div><div class="l">Haec rursus patienda manent: hoc ordine belli</div><div class="l">Ibitur: hic stabit civilibus exitus armis.</div><div class="l">Quamquam agitant graviora metus, multumque coitur</div><div class="l">Humani generis maiore in praelia damno,</div><div class="l">Exsulibus Mariis bellorum maxima merces</div><div class="l">Roma recepta fuit: nec plus victoria Sullae</div><div class="l">Praestitit, invisas penitus quam tollere partes.</div><div class="l">Hos alio, Fortuna, vocas, olimque potentes</div><div class="l">Concurrunt. Neuter civilia bella moveret,</div><div class="l">Contentus, quo Sulla fuit. Sic moesta senectus</div><div class="l">Praeteritique memor flebat, metuensque futuri. <span class="">card 234</span></div><div class="l">At non magnanimi percussit pectora Bruti</div><div class="l">Terror, et in tanta pavidi formidine motus</div><div class="l">Pars populi lugentis erat: sed nocte sopora,</div><div class="l">Parrhasis obliquos Helice cum verteret axes,</div><div class="l">Atria cognati pulsat non ampla Catonis.</div><div class="l">Invenit insomni volventem publica cura</div><div class="l">Fata virum casusque Urbis, cunctisque timentem,</div><div class="l">Securumque sui; farique his vocibus orsus:</div><div class="l">Omnibus expulsae terris olimque fugatae</div><div class="l">Virtutis iam sola fides, quam turbine nullo</div><div class="l">Excutiet fortuna tibi; tu mente labantem</div><div class="l">Dirige me, dubium certo tu robore firma:</div><div class="l">Namque alii Magnum vel Caesaris arma sequantur:</div><div class="l">Dux Bruto Cato solus erit. Pacemne tueris,</div><div class="l">Inconcussa tenens dubio vestigia mundo?</div><div class="l">An placuit, ducibus scelerum populique furentis</div><div class="l">Cladibus immixtum, civile absolvere bellum?</div><div class="l">Quemque suas rapiunt scelerata in proelia caussae:</div><div class="l">Hos polluta domus, legesque in pace timendae;</div><div class="l">Hos ferro fugienda fames, mundique ruinae</div><div class="l">Permiscenda fides. Nullum furor egit in arma;</div><div class="l">Castra petunt magna victi mercede: tibi uni</div><div class="l">Per se bella placent? Quid tot durasse per annos</div><div class="l">Profuit immunem corrupti moribus aevi?</div><div class="l">Hoc solum longae pretium virtutis habebis:</div><div class="l">Accipient alios, facient te bella nocentem.</div><div class="l">Ne tantum, o superi, liceat feralibus armis,</div><div class="l">Has etiam movisse manus: nec pila lacertis</div><div class="l">Missa tuis caeca telorum in nube ferantur:</div><div class="l">Nec tanta in casum virtus eat. Ingeret omnis</div><div class="l">Se belli fortuna tibi. Quis nolet in isto</div><div class="l">Ense mori, quamvis alieno vulnere labens,</div><div class="l">Et scelus esse tuum? Melius tranquilla sine armis</div><div class="l">Otia solus ages, sicut coelestia semper</div><div class="l">Inconcussa suo volvuntur sidera lapsu.</div><div class="l">Fulminibus propior terrae succenditur aer,</div><div class="l">Imaque telluris ventos tractusque coruscos</div><div class="l">Flammarum accipiunt: nubes excedit Olympus</div><div class="l">Lege deum. Minimas rerum discordia turbat:</div><div class="l">Pacem summa tenent. Quam laete Caesaris aures</div><div class="l">Accipient, tantum venisse in proelia civem!</div><div class="l">Nam praelata suis numquam diversa dolebit</div><div class="l">Castra ducis Magni. Nimium placet ipse, Catoni</div><div class="l">Si bellum civile placet. Pars magna senatus</div><div class="l">Et duce privato gesturus proelia consul</div><div class="l">Sollicitant, proceresque alii: quibus adde Catonem</div><div class="l">Sub iuga Pompeii, tote iam liber in orbe</div><div class="l">Solus Caesar erit. Quodsi pro legibus arma</div><div class="l">Ferre iuvat patriis, libertatemque tueri:</div><div class="l">Nunc neque Pompeii Brutum nec Caesaris hostem,</div><div class="l">Post bellum victoris habes. Sic fatur. At illi</div><div class="l">Arcano sacras reddit Cato pectore voces:</div><div class="l">Summum, Brute, nefas civilia bella fatemur:</div><div class="l">Sed quo fata trahunt, virtus secura sequetur.</div><div class="l">Crimen erit superis, et me fecisse nocentem.</div><div class="l">Sidera quis mundumque valet spectare cadentem,</div><div class="l">Expers ipse metus? quis, cum ruat arduus aether,</div><div class="l">Terra labet, mixto coeuntis pondere mundi,</div><div class="l">Compressas tenuisse manus Gentesne furorem</div><div class="l">Hesperium ignotae Romanaque bella sequentur,</div><div class="l">Deductique fretis alio sub sidere reges;</div><div class="l">Otia solus agam? Procul hunc arcete furorem,</div><div class="l">O superi, motura Dahas ut clade Getasque,</div><div class="l">Securo me, Roma cadat. Ceu morte parentem</div><div class="l">Natorum orbatum, longum producere funus</div><div class="l">Ad tumulum iubet ipse dolor: iuvat ignibus atris</div><div class="l">Inseruisse manus, constructoque aggere busti</div><div class="l">Ipsum atras tenuisse faces: non ante revellar,</div><div class="l">Exanimem quam te complectar, Roma, tuumque</div><div class="l">Nomen, libertas, et inanem prosequar umbram.</div><div class="l">Sic eat: immites Romana piacula divi</div><div class="l">Plena ferant: nullo fraudemus sanguine bellum.</div><div class="l">O utinam coelique deis erebique liceret</div><div class="l">Hoc caput in cunctas damnatum exponere poenas!</div><div class="l">Devotum hostiles Decium pressere catervae:</div><div class="l">Me geminae figant acies, me barbara telis</div><div class="l">Rheni turba petat: cunctis ego pervius hastis</div><div class="l">Excipiam medius totius vulnera belli.</div><div class="l">Hic redimat sanguis populos: hac caede luatur,</div><div class="l">Quidquid Romani meruerunt pendere mores.</div><div class="l">Ad iuga cur faciles populi, cur saeva volentes</div><div class="l">Regna pati pereunt? Me solum invadite ferro,</div><div class="l">Me frustra leges et inania iura tuentem:</div><div class="l">Hic dabit, hic pacem iugulus, finemque laborum</div><div class="l">Gentibus Hesperiis: post me regnare volenti</div><div class="l">Non opus est bello. Quin publica signa ducemque</div><div class="l">Pompeium sequimur? Nec, si fortuna favebit,</div><div class="l">Hunc quoque totius sibi ius promittere mundi</div><div class="l">Non bene compertum est. Ideo me milite vincat,</div><div class="l">Ne sibi se vicisse putet. Sic fatur, et acres</div><div class="l">Irarum movit stimulos, iuvenisque calorem</div><div class="l">Excitat in nimios belli civilis amores. <span class="">card 326</span></div><div class="l">Interea, Phoebo gelidas pellente tenebras,</div><div class="l">Pulsatae sonuere fores: quas sancta relicto</div><div class="l">Hortensi moerens irrupit Marcia busto:</div><div class="l">Quondam virgo toris melioris iuncta mariti:</div><div class="l">Mox, ubi, connubii pretium mercesque, soluta est</div><div class="l">Tertia iam soboles, alios fecunda penates</div><div class="l">Impletura datur, geminas ex sanguine matris</div><div class="l">Permixtura domos. Sed postquam condidit urna</div><div class="l">Supremos cineres, miserando concita vultu,</div><div class="l">Effusas laniata comas, concussaque pectus</div><div class="l">Verberibus crebris, cineresque ingesta sepulcri,</div><div class="l">Non aliter placitura viro, sic moesta profatur:</div><div class="l">Dum sanguis inerat, dum vis materna, peregi</div><div class="l">Iussa, Cato, et geminos excepi foeta maritos.</div><div class="l">Visceribus lassis, partuque exhausta, revertor</div><div class="l">Iam nulli tradenda viro. Da foedera prisci</div><div class="l">Illibata tori: da tantum nomen inane</div><div class="l">Connubii: liceat tumulo scripsisse, CATONIS</div><div class="l">MARCIA; nec dubium longo quaeratur in aevo,</div><div class="l">Mutarim primas expulsa, an tradita, taedas.</div><div class="l">Non me laetorum comitem rebusque secundis</div><div class="l">Accipis: in curas venio partemque laborum.</div><div class="l">Da mihi castra sequi. Cur tuta in pace relinquar,</div><div class="l">Et sit civili propior Cornelia bello?</div><div class="l">Hae flexere virum voces, et, tempora quanquam</div><div class="l">Sint aliena toris, iam fato in bella vocante,</div><div class="l">Foedera sola tamen, vanaque carentia pompa</div><div class="l">Iura placent, sacrisque deos admittere testes.</div><div class="l">Festa coronato non pendent limine serta;</div><div class="l">Infulaque in geminos discurrit candida postes,</div><div class="l">Legitimaeque faces, gradibusque adclivis eburnis</div><div class="l">Stat torus, et picto vestes discriminat auro:</div><div class="l">Turritaque premens frontem matrona corona</div><div class="l">Translata vetuit contingere limina planta.</div><div class="l">Non, timidum nuptae leviter tectura pudorem,</div><div class="l">Lutea demissos velarunt flammea vultus:</div><div class="l">Balteus haud fluxos gemmis adstrinxit amictus,</div><div class="l">Colla monile decens, humerisque haerentia primis</div><div class="l">Suppara nudatos cingunt angusta lacertos.</div><div class="l">Sic, ut erat, moesti servat lugubria cultus,</div><div class="l">Quoque modo natos, hoc est amplexa maritum.</div><div class="l">Obsita funerea celatur purpura lana;</div><div class="l">Non soliti lusere sales: nec more Sabino</div><div class="l">Excepit tristis convicia festa maritus.</div><div class="l">Pignora nulla domus, nulli coiere propinqui.</div><div class="l">Iunguntur taciti, contentique auspice Bruto.</div><div class="l">Ille nec horrificam sancto dimovit ab ore</div><div class="l">Caesariem, duroque admisit gaudia vultu. -</div><div class="l">Ut primum tolli feralia viderat arma,</div><div class="l">Intonsos rigidam in frontem descendere canos</div><div class="l">Passus erat, moestamque genis increscere barbam.</div><div class="l">Uni quippe vacat studiisque odiisque carenti,</div><div class="l">Humanum lugere genus. - Nec foedera prisci</div><div class="l">Sunt tentata tori: iusto quoque robur amori</div><div class="l">Restitit. Hi mores, haec duri immota Catonis</div><div class="l">Secta fuit: servare modum, finemque tenere,</div><div class="l">Naturamque sequi, patriaeque impendere vitam;</div><div class="l">Nec sibi, sed toti genitum se credere mundo.</div><div class="l">Huic epulae, vicisse famem: magnique penates,</div><div class="l">Submovisse hiemem tecto: pretiosaque vestis,</div><div class="l">Hirtam membra super Romani more Quiritis</div><div class="l">Induxisse togam: Venerisque huic maximus usus,</div><div class="l">Progenies; Urbi pater est, Urbique maritus:</div><div class="l">Iustitiae cultor, rigidi servator honesti:</div><div class="l">In commune bonus: nullosque Catonis in actus</div><div class="l">Subrepsit partemque tulit sibi nata voluptas.</div><div class="l">Interea trepido discedens agmine Magnus</div><div class="l">Moenia Dardanii tenuit Campana coloni.</div><div class="l">Haec placuit belli sedes, hinc summa moventi</div><div class="l">Hostis in occursum sparsas extendere partes,</div><div class="l">Umbrosis mediam qua collibus Apenninus</div><div class="l">Erigit Italiam, nullo qua vertice tellus</div><div class="l">Altius intumuit, propiusve accessit Olympo.</div><div class="l">Mons inter geminas medius se porrigit undas</div><div class="l">Inferni superique maris: collesque coercent</div><div class="l">Hinc Tyrrhena vado frangentes aequora Pisae,</div><div class="l">Illinc Dalmaticis obnoxia fluctibus Ancon.</div><div class="l">Fontibus hic vastis immensos concipit amnes,</div><div class="l">Fluminaque in gemini spargit divortia ponti.</div><div class="l">In laevum cecidere latus veloxque Metaurus,</div><div class="l">Crustumiumque rapax, et iunctus Sapis Isauro,</div><div class="l">Senaque, et Adriacas qui verberat Aufidus undas:</div><div class="l">Quoque magis nullum tellus se solvit in amnem,</div><div class="l">Eridanus fractas devolvit in aequora silvas</div><div class="l">Hesperiamque exhaurit aquis. Hunc fabula primum</div><div class="l">Populea fluvium ripas umbrasse corona:</div><div class="l">Cumque, diem pronum transverso limite ducens,</div><div class="l">Succendit Phaethon flagrantibus aethera loris,</div><div class="l">Gurgitibus raptis penitus tellure perusta,</div><div class="l">Hunc habuisse pares Phoebeis ignibus undas.</div><div class="l">Non minor hic Nilo, si non per plana iacentis</div><div class="l">Aegypti Libycas Nilus stagnaret arenas.</div><div class="l">Nec minor hic Istro, nisi quod, dum permeat orbem</div><div class="l">Ister, casuros in quaelibet aequora fontes</div><div class="l">Accipit, et Scythicas exit non solus in undas.</div><div class="l">Dexteriora petens montis declivia Tibrim</div><div class="l">Unda facit, Rutubamque cavum. Delabitur inde</div><div class="l">Vulturnusque celer, nocturnaeque editor aurae</div><div class="l">Sarnus, et umbrosae Liris per regna Maricae</div><div class="l">Vestinis impulsus aquis, radensque Salerni</div><div class="l">Culta Siler, nullasque vado qui Macra moratus</div><div class="l">Alnos, vicinae percurrit in aequora Lunae.</div><div class="l">Longior educto qua surgit in aera dorso,</div><div class="l">Gallica rura videt, devexasque aspicit Alpes.</div><div class="l">Tunc Umbris Marsisque ferax, domitusque Sabelle</div><div class="l">Vomere, piniferis amplexus rupibus omnes</div><div class="l">Indigenas Latii populos, non deserit ante</div><div class="l">Hesperiam, quam cum Scyllaeis clauditur undis,</div><div class="l">Extenditque suas in templa Lacinia rupes;</div><div class="l">Longior Italia, donec confinia pontus</div><div class="l">Solveret incumbens, terrasque repelleret aequor.</div><div class="l">At postquam gemino tellus elisa profundo est,</div><div class="l">Extremi colles Siculo cessere Peloro. <span class="">card 439</span></div><div class="l">Caesar, in arma furens, nulla, nisi sanguine fuso,</div><div class="l">Gaudet habere vias, quod non terat hoste vacantes</div><div class="l">Hesperiae fines, vacuosque irrumpat in agros,</div><div class="l">Atque ipsum non perdat iter, consertaque bellis</div><div class="l">Bella gerat. Non tam portas intrare patentes,</div><div class="l">Quam fregisse, iuvat: nec tam patiente colono</div><div class="l">Arva premi, quam si ferro populetur et igni.</div><div class="l">Concessa pudet ire via, civemque videri.</div><div class="l">Tunc urbes Latii dubiae, varioque favore</div><div class="l">Ancipites, quamquam primo terrore ruentis</div><div class="l">Cessurae belli, denso tamen aggere firmant</div><div class="l">Moenia, et abrupto circumdant undique vallo:</div><div class="l">Saxorumque orbes, et quae super eminus hostem</div><div class="l">Tela petant, altis murorum turribus aptant.</div><div class="l">Pronior in Magnum populus, pugnatque minaci</div><div class="l">Cum terrore fides: ut, cum mare possidet Auster</div><div class="l">Flatibus horrisonis, hunc aequora tota sequuntur:</div><div class="l">Si rursus tellus, pulsu laxata tridentis</div><div class="l">Aeolii, tumidis immittat fluctibus Eurum,</div><div class="l">Quamvis icta novo, ventum tenuere priorem</div><div class="l">Aequora, nubiferoque polus cum cesserit Euro,</div><div class="l">Vindicat unda Notum. Facilis sed vertere mentes</div><div class="l">Terror erat, dubiamque fidem fortuna ferebat.</div><div class="l">Gens Hetrusca fuga trepidi nudata Libonis,</div><div class="l">Iusque sui pulso iam perdidit Umbria Thermo.</div><div class="l">Nec gerit auspiciis civilia bella paternis</div><div class="l">Caesaris audito conversus nomine Sulla.</div><div class="l">Varus, ut admotae pulsarunt Auximon alae,</div><div class="l">Per diversa ruens neglecto moenia tergo,</div><div class="l">Qua silvae, qua saxa, fugit. Depellitur arce</div><div class="l">Lentulus Asculea. Victor cedentibus instat,</div><div class="l">Divertitque acies: solusque ex agmine tanto</div><div class="l">Dux fugit, et nullas ducentia signa cohortes.</div><div class="l">Tu quoque commissae nudatam deseris arcem,</div><div class="l">Scipio, Nuceriae: quamquam firmissima pubes</div><div class="l">His sedeat castris, iampridem Caesaris armis</div><div class="l">Parthorum seducta metu: qua Gallica damna</div><div class="l">Supplevit Magnus, dumque ipse ad bella vocaret,</div><div class="l">Donavit socero Romani sanguinis usum.</div><div class="l">At te Corfini validis circumdata muris</div><div class="l">Tecta tenent, pugnax Domiti: tua classica servat</div><div class="l">Oppositus quondam polluto tiro Miloni.</div><div class="l">Ut procul immensam campo consurgere nubem,</div><div class="l">Ardentesque acies percussis sole corusco</div><div class="l">Conspexit telis, Socii, decurrite, dixit,</div><div class="l">fluminis ad ripas, undaeque immergite pontem:</div><div class="l">Et tu montanis totus nunc fontibus exi,</div><div class="l">Atque omnes trahe, gurges, aquas ut spumeus alnos,</div><div class="l">Discussa compage, feras. Hoc limite bellum</div><div class="l">Haereat, hac hostis lentus terat otia ripa.</div><div class="l">Praecipitem cohibete ducem: victoria nobis</div><div class="l">Hic primum stans Caesar erit. Nec plura locatus,</div><div class="l">Devolvit rapidum nequidquam moenibus agmen.</div><div class="l">Nam prior e campis ut conspicit, amne soluto,</div><div class="l">Rumpi Caesar iter, calida prolatus ab ira:</div><div class="l">Non satis est, muris latebras quaesisse pavori?</div><div class="l">Obstruitis campos, fluviisque arcere paratis,</div><div class="l">Ignavi? Non, si tumido me gurgite Ganges</div><div class="l">Submoveat, stabit iam flumine Caesar in ullo,</div><div class="l">Post Rubiconis aquas. Equitum properate catervae:</div><div class="l">Ite simul pedites: ruiturum adscendite pontem.</div><div class="l">Haec ubi dicta, levis totas accepit habenas</div><div class="l">In campum sonipes: crebroque simillima nimbo</div><div class="l">Trans ripam validi torserunt tela lacerti.</div><div class="l">Ingreditur pulsa fluvium statione vacantem</div><div class="l">Caesar, et ad tutas hostis compellitur arces.</div><div class="l">Et iam moturas ingentia pondera turres</div><div class="l">Erigit, et mediis subrepsit vinea muris:</div><div class="l">Ecce, nefas belli, reseratis agmina portis</div><div class="l">Captivum traxere ducem, civisque superbi</div><div class="l">Constitit ante pedes. Vultu tamen alta minaci</div><div class="l">Nobilitas recta ferrum cervice poposcit.</div><div class="l">Scit Caesar poenamque peti, veniamque timeri.</div><div class="l">Vive, licet nolis, et nostro munere, dixit,</div><div class="l">Cerne diem. Victis iam spes bona partibus esto,</div><div class="l">Exemplumque mei: vel, si libet, arma retenta;</div><div class="l">Et nihil hac venia, si viceris ipse, paciscor.</div><div class="l">Fatur, et adstrictis laxari vincula palmis</div><div class="l">Imperat. Heu quanto melius vel caede peracta</div><div class="l">Parcere Romano potuit fortuna pudori;</div><div class="l">Poenarum extremum cui fit, quod castra secutus</div><div class="l">Sit patriae Magnumque ducem totumque senatum,</div><div class="l">Ignosci. Premit ille graves interritus iras,</div><div class="l">Et secum: Romamne petes, pacisque recessus,</div><div class="l">Degener? In medios belli non ire furores,</div><div class="l">Iamdudum moriture, paras? Rue certus, et omnes</div><div class="l">Lucis rumpe moras, et Caesaris effuge munus. <span class="">card 526</span></div><div class="l">Nescius interea capti ducis, arma parabat</div><div class="l">Magnus, ut immixto firmaret robore partes.</div><div class="l">Iamque secuturo iussurus classica Phoebo,</div><div class="l">Tentandasque ratus moturi militis iras,</div><div class="l">Adloquitur tacitas veneranda voce cohortes:</div><div class="l">O scelerum ultores, melioraque signa secuti,</div><div class="l">O vere Romana manus, quibus arma senatus</div><div class="l">Non privata dedit, voti deposcite pugnam.</div><div class="l">Ardent Hesperii saevis populatibus agri:</div><div class="l">Gallica per gelidas rabies effunditur Alpes:</div><div class="l">Iam tetigit sanguis pollutos Caesaris enses.</div><div class="l">Di melius, belli tulimus quod damna priores.</div><div class="l">Coeperit inde nefas. Iamiam, me praeside, Roma</div><div class="l">Supplicium poenamque petat. Neque enim ista vocari</div><div class="l">Proelia iusta decet, patriae sed vindicis iram.</div><div class="l">Nec magis hoc bellum est, quam cum Catilina paravit</div><div class="l">Arsuras in tecta faces, sociusque furoris</div><div class="l">Lentulus, exsertique manus vesana Cethegi.</div><div class="l">O rabies miseranda ducis! Cum fata Camillis</div><div class="l">Te, Caesar, magnisque velint miscere Metellis,</div><div class="l">Ad Cinnas Mariosque veni. Sternere profecto,</div><div class="l">Ut Catulo iacuit Lepidus, nostrasque secures</div><div class="l">Passus, Sicanio tegitur qui Carbo sepulcro,</div><div class="l">Quique feros movit Sertorius exsul Iberos.</div><div class="l">Quamquam, si qua fides, his te quoque iungere, Caesar,</div><div class="l">Invideo, nostrasque manus quod Roma furenti</div><div class="l">Opposuit. Parthorum utinam post praelia sospes,</div><div class="l">Et Scythicis Crassus victor remeasset ab oris,</div><div class="l">Ut simili caussa caderes, qua Spartacus hostis.</div><div class="l">Te quoque si superi titulis accedere nostris</div><div class="l">Iusserunt, valet in torquendo dextera pilo:</div><div class="l">Peridus haec iterum circum praecordia sanguis</div><div class="l">Incaluit: disces non esse ad bella fugaces,</div><div class="l">Qui pacem potuere pati. Licet ille solutum</div><div class="l">Defectumque vocet, ne vos mea terreat aetas.</div><div class="l">Dux sit in his castris senior, dum miles in illis.</div><div class="l">Quo potuit civem populus perducere liber,</div><div class="l">Adscendi, supraque nihil, nisi regna, reliqui.</div><div class="l">Non privata cupit, Romana quisquis in urbe</div><div class="l">Pompeium transire parat. Hinc consul uterque,</div><div class="l">Hinc acies statura ducum est. Caesarne senatus</div><div class="l">Victor erit? Non tam caeco trahis omnia cursu,</div><div class="l">Teque nihil, Fortuna, pudet. Multisne rebellis</div><div class="l">Gallia iam lustris aetasque impensa labori</div><div class="l">Dant animos? Rheni gelidis quod fugit ab undis,</div><div class="l">Oceanumque vocans incerti stagna profundi,</div><div class="l">Territa quaesitis ostendit terga Britannis?</div><div class="l">An vanae tumuere minae, quod fama furoris</div><div class="l">Expulit armatam patriis e sedibus Urbem?</div><div class="l">Heu demens, non te fugiunt, me cuncta sequuntur:</div><div class="l">Qui cum signa tuli toto fulgentia ponto,</div><div class="l">Ante bis exactum quam Cynthia conderet orbem,</div><div class="l">Omne fretum metuens pelagi pirata reliquit,</div><div class="l">Angustaque domum terrarum in sede poposcit.</div><div class="l">Idem ego per Sythici profugum divortia Ponti</div><div class="l">Indomitum regem, Romanaque fata morantem,</div><div class="l">Ad mortem, Sulla felicior, ire coegi.</div><div class="l">Pars mundi mihi nulla vacat: sed tota tenetur</div><div class="l">Terra meis, quocumque iacet sub sole, tropaeis.</div><div class="l">Hinc me victorem geldas ad Phasidos undas</div><div class="l">Arctos habet: calida medius mihi cognitus axis</div><div class="l">Aegypto, atque umbras nusquam flectente Syene.</div><div class="l">Occasus mea iura timent, Tethynque fugacem</div><div class="l">Qui ferit Hesperius post omnia flumina Baetis.</div><div class="l">Me domitus cognovit Arabs, me Marte feroces</div><div class="l">Heniochi, notique erepto vellere Colchi.</div><div class="l">Cappadoces mea signa timent: et dedita sacris</div><div class="l">Incerti Iudaea dei, mollisque Sophene.</div><div class="l">Armenios, Cilicasque feros, Taurosque subegi.</div><div class="l">Quod socero bellum, praeter civile, reliqui?</div><div class="l">Verba ducis nullo partes clamore sequuntur,</div><div class="l">Nec matura petunt promissae classica pugnae.</div><div class="l">Sensit et ipse metum Magnus; placuitque referri</div><div class="l">Signa, nec in tantae discrimina mittere pugnae</div><div class="l">Iam victum fama non visi Caesaris agmen.</div><div class="l">Pulsus ut armentis primo certamine taurus</div><div class="l">Silvarum secreta petit, vacuosque per agros</div><div class="l">Exsul in adversis explorat cornua truncis;</div><div class="l">Nec redit in pastus, nisi cum cervice recepta</div><div class="l">Excussi placuere tori: mox reddita victor</div><div class="l">Quoslibet in saltus comitantibus agmina tauris</div><div class="l">Invito pastore trahit: sic viribus impar</div><div class="l">Tradidit Hesperiam, profugusque per Apula rura</div><div class="l">Brundusii tutas conscendit Magnus in arces.</div><div class="l">Urbs est Dictaeis olim possessa colonis,</div><div class="l">Quos profugos Creta vexere per aequora puppes</div><div class="l">Cecropiae, victum mentitis Thesea velis.</div><div class="l">Hac latus angustum iam se cogentis in arcum</div><div class="l">Hesperiae tenuem producit in aequora linguam,</div><div class="l">Hadriacas flexis claudit quae cornibus undas.</div><div class="l">Nec tamen hoc arctis immissum faucibus aequor</div><div class="l">Portus erat, si non violentos insula Coros</div><div class="l">Exciperet saxis, lapsasque refunderet undas.</div><div class="l">Hinc illinc montes scopulosae rupis aperto</div><div class="l">Opposuit natura mari, flatusque removit,</div><div class="l">Ut tremulo starent contentae fune carinae.</div><div class="l">Hinc late patet omne fretum, seu vela ferantur</div><div class="l">In portus, Corcyra, tuos, seu laeva petatur</div><div class="l">Illyris Ionias vergens Epidamnos in undas</div><div class="l">Huc fuga nautarum, cum totas Hadria vires</div><div class="l">Movit, et in nubes abiere Ceraunia, quumque</div><div class="l">Spumoso Calaber perfunditur aequore Sason. <span class="">card 628</span></div><div class="l">Ergo ubi nulla fides rebus post terga relictis,</div><div class="l">Nec licet ad duros Martem convertere Iberos,</div><div class="l">Cum mediae iaceant immensis tractibus Alpes:</div><div class="l">Tum subole ex tanta natum, cui firmior aetas,</div><div class="l">Adfatur: Mundi iubeo tentare recessus.</div><div class="l">Euphratem Nilumque move, quo nominis usque</div><div class="l">Nostri fama venit, quas est vulgata per urbes</div><div class="l">Post me Roma ducem. Sparsos per rura colonos</div><div class="l">Redde mari Cilicas. Pharios hinc concute reges,</div><div class="l">Tigranemque meum. Nec Pharnacis arma relinquas,</div><div class="l">Admoneo, nec tu populos utraque vagantes</div><div class="l">Armenia, Pontique feras per litora gentes,</div><div class="l">Rhipaeasoue manus, et quas tenet aequore denso</div><div class="l">Pigra palus Scythici patiens Maeotica plaustri.</div><div class="l">Sed quid plura moror? totos mea, nate, per ortus</div><div class="l">Bella feres, totoque urbes agitabis in orbe</div><div class="l">Perdomitas: omnes redeant in castra triumphi.</div><div class="l">Et vos, qui Latios signatis nomine fastos,</div><div class="l">Primus in Epirum Boreas agat: inde per arva</div><div class="l">Graiorum Macetumque novas adquirite vires,</div><div class="l">Dum paci dat tempus hiems. Sic fatur, et omnes</div><div class="l">Iussa gerunt, solvuntque cavas a litore puppes.</div><div class="l">At numquam patiens pacis longaeque quietis</div><div class="l">Armorum, ne quid fatis mutare liceret,</div><div class="l">Adsequitur, generique premit vestigia Caesar.</div><div class="l">Sufficerent aliis primo tot moenia cursu</div><div class="l">Rapta, tot oppressae depulsis hostibus arces:</div><div class="l">Ipsa, caput mundi, bellorum maxima merces,</div><div class="l">Roma, capi facilis. Sed Caesar, in omnia praeceps,</div><div class="l">Nil actum credens, cum quid superesset agendum,</div><div class="l">Instat atrox: et adhuc, quamvis possederit omnem</div><div class="l">Italiam, extremo sedeat quod litore Magnus,</div><div class="l">Communem tamen esse dolet: nec rursus aperto</div><div class="l">Vult hostes errare freto, sed molibus undas</div><div class="l">Obstruit, et latum deiectis rupibus aequor.</div><div class="l">Cedit in immensum cassus labor: omnia pontus</div><div class="l">Haurit saxa vorax, montesque immiscet arenis:</div><div class="l">Ut maris Aegaei medias si celsus in undas</div><div class="l">Depellatur Eryx, nullae tamen aequore rupes</div><div class="l">Emineant; vel si convulso vertice Gaurus</div><div class="l">Decidat in fundum penitus stagnantis Averni.</div><div class="l">Ergo ubi nulla vado tenuit sua pondera moles,</div><div class="l">Tunc placuit caesis innectere vincula silvis,</div><div class="l">Roboraque immensis late religare catenis.</div><div class="l">Tales fama canit tumidam super aequora Xerxem</div><div class="l">Construxisse vias, multum cum pontibus ausus,</div><div class="l">Europamque Asiae, Sestonque admovit Abydo,</div><div class="l">Incessitque fretum rapidi super Hellesponti,</div><div class="l">Non Eurum Zephyrumque timens; cum vela ratesque</div><div class="l">In medium deferret Athon. Sic ora profundi</div><div class="l">Arctantur casu nemorum: tunc aggere multo</div><div class="l">Surgit opus, longaeque tremunt super aequor turres.</div><div class="l">Pompeius tellure nova compressa profundi</div><div class="l">Ora videns, curis animum mordacibus angi,</div><div class="l">Ut reseret pelagus, spargatque per aequora bellum.</div><div class="l">Saepe Noto plenae, tensisque rudentibus actae</div><div class="l">Ipsa maris per claustra rates fastigia molis</div><div class="l">Discussere salo, spatiumque dedere carinis:</div><div class="l">Tortaque per tenebras validis ballista lacertis,</div><div class="l">Multifidas iaculata faces. Ut tempora tandem</div><div class="l">Furtivae placuere fugae: ne litora clamor</div><div class="l">Nauticus exagitet, neu buccina dividat horas,</div><div class="l">Neu tuba praemonitos perducat ad aequora nautas,</div><div class="l">Praecepit sociis. Iam coeperat ultima Virgo</div><div class="l">Phoebum laturas ortu praecedere Chelas,</div><div class="l">Cum taciti solvere rates. Non anchora voces</div><div class="l">Movit, dum spissis avellitur uncus arenis:</div><div class="l">Dum iuga curvantur mali, dumque ardua pinus</div><div class="l">Erigitur, pavidi classis siluere magistri:</div><div class="l">Strictaque pendentes deducunt carbasa nautae,</div><div class="l">Nec quatiunt validos, ne silibet aura, rudentes.</div><div class="l">Dux etiam votis hoc te, Fortuna, precatur,</div><div class="l">Quam retinere vetas, liceat sibi perdere saltem</div><div class="l">Italiam. Vix fata sinunt: nam murmure vasto</div><div class="l">Impulsum rostris sonuit mare, fluctuat unda,</div><div class="l">Totque carinarum permixtis aequora sulcis.</div><div class="l">Ergo hostes portis, quas omnes solverat urbis</div><div class="l">Cum fato conversa fides, murisque recepti,</div><div class="l">Praecipiti cursu flexi per cornua portus</div><div class="l">Ora petunt, pelagusque dolent contingere classes.</div><div class="l">Heu pudor! exigua est fugiens victoria Magnus.</div><div class="l">Angustus puppes mittebat in aequora limes,</div><div class="l">Arctior Euboica, qua Chalcida verberat, unda.</div><div class="l">Hic haesere rates geminae, classique paratas</div><div class="l">Excepere manus: tractoque in litora bello</div><div class="l">Hic primum rubuit civili sanguine Nereus.</div><div class="l">Cetera classis abit, summis spoliata carinis:</div><div class="l">Ut, Pagasaea ratis peteret cum Phasidos undas,</div><div class="l">Cyaneas tellus emisit in aequora cautes;</div><div class="l">Rapta puppe minor subducta est montibus Argo,</div><div class="l">Vanaque percussit pontum Symplegas inanem,</div><div class="l">Et statura redit. Iam Phoebum urgere monebat</div><div class="l">Non idem Eoi color aetheris, albaque nondum</div><div class="l">Lux rubet, et flammas propioribus eripit astris:</div><div class="l">Et iam Pleias hebet, flexi iam plaustra Bootae</div><div class="l">In faciem puri redeunt languentia coeli,</div><div class="l">Maioresque latent stellae, calidumque refugit</div><div class="l">Lucifer ipse diem. Pelagus iam, Magne, tenebas,</div><div class="l">Non ea fata ferens, quae, cum super aequora toto</div><div class="l">Praedonem sequerere mari. Lassata triumphis</div><div class="l">Destituit Fortuna tuis. Cum coniuge pulsus,</div><div class="l">Et natis, totosque trahens in bella penates,</div><div class="l">Vadis adhuc ingens, populis comitantibus, exsul.</div><div class="l">Quaeritur indignae sedes longinqua ruinae.</div><div class="l">Non, quia te superi patrio privare sepulchro</div><div class="l">Maluerint, Phariae busto damnantur arenae:</div><div class="l">Parcitur Hesperiae; procul hoc ut in orbe remoto</div><div class="l">Abscondat Fortuna nefas, Romanaque tellus</div><div class="l">Immaculata sui servetur sanguine Magni. </div></div><div class="textpart" id="index.xml-body.1_div.2_div.3"><h3><span class="headingNumber">2.3. </span></h3><span class="">card 1</span><div class="l">Propulit ut classem velis cedentibus Auster</div><div class="l">Incumbens, mediumque rates movere profundum,</div><div class="l">Omnis in Ionios spectabat navita fluctus:</div><div class="l">Solus ab Hesperia non flexit lumina terra</div><div class="l">Magnus, dum patrios portus, dum litora numquam</div><div class="l">Ad visus reditura suos, tectumque cacumen</div><div class="l">Nubibus, et dubios cernit vanescere montes.</div><div class="l">Inde soporifero cesserunt languida somno</div><div class="l">Membra ducis. Diri tum plena horroris imago</div><div class="l">Visa caput moestum per hiantes Iulia terras</div><div class="l">Tollere, et accenso furialis stare sepulcro.</div><div class="l">Sedibus Elysiis campoque expulsa piorum</div><div class="l">Ad Stygias, inquit, tenebras manesque nocentes,</div><div class="l">Post bellum civile trahor. Vidi ipsa tenentes</div><div class="l">Eumenidas, quaterent quas vestris lampadas armis.</div><div class="l">Praeparat innumeras puppes Acherontis adusti</div><div class="l">Portitor: in multas laxantur Tartara poenas.</div><div class="l">Vix operi cunctae dextra properante sorores</div><div class="l">Sufficiunt: lassant rumpentes stamina Parcas.</div><div class="l">Coniuge me laetos duxisti, Magne, triumphos:</div><div class="l">Fortuna est mutata toris: semperque potentes</div><div class="l">Detrahere in cladem fato damnata maritos,</div><div class="l">En nupsit tepido pellex Cornelia busto.</div><div class="l">Haereat illa tuis per bella, per aequora signis,</div><div class="l">Dum non securos liceat mihi rumpere somnos,</div><div class="l">Et nullum vestro vacuum sit tempus amori,</div><div class="l">Sed teneat Caesarque dies, et Iulia noctes.</div><div class="l">Me non Lethaeae, coniux, oblivia ripae</div><div class="l">Immemorem fecere tui, regesque silentum</div><div class="l">Permisere sequi. Veniam, te bella gerente,</div><div class="l">In medias acies. Numquam tibi, Magne, per umbras</div><div class="l">Perque meos manes generum non esse licebit.</div><div class="l">Abscidis frustra ferro tua pignora. Bellum</div><div class="l">Te faciet civile meum. Sic fata, refugit</div><div class="l">Umbra per amplexus trepidi dilapsa mariti.</div><div class="l">Ille, dei quamvis cladem manesque minentur,</div><div class="l">Maior in arma ruit, certa cum mente malorum.</div><div class="l">Et, quid, ait, vani terremur imagine visus?</div><div class="l">Aut nihil est sensus animis a morte relictum,</div><div class="l">Aut mors ipsa nihil. Titan iam pronus in undas</div><div class="l">Ibat, et igniferi tantum demerserat orbis,</div><div class="l">Quantum deesse solet lunae, seu plena futura est,</div><div class="l">Seu iam plena fuit: tunc obtulit hospita tellus</div><div class="l">Puppibus accessus faciles: legere rudentes,</div><div class="l">Et posito remis petierunt litora malo.</div><div class="l">Caesar, ut emissas venti rapuere carinas,</div><div class="l">Absconditque fretum classes, et litore solus</div><div class="l">Dux stetit Hesperio, non illum gloria pulsi</div><div class="l">Laetificat Magni: queritur quod tuta per aequor</div><div class="l">Terga ferant hostes. Neque enim iam sufficit ulla</div><div class="l">Praecipiti fortuna viro: nec vincere tanti,</div><div class="l">Ut bellum differret, erat. Tunc pectore curas</div><div class="l">Expulit armorum, pacique intentus agebat,</div><div class="l">Quoque modo vanos populi conciret amores,</div><div class="l">Gnarus et irarum caussas, et summa favoris</div><div class="l">Annona momenta trahi. Namque adserit urbes</div><div class="l">Sola fames, emiturque metus, cum segne potentes</div><div class="l">Vulgus alunt. Nescit plebes ieiuna timere.</div><div class="l">Curio Sicanias transcendere iussus in urbes,</div><div class="l">Qua mare tellurem subitis aut obruit undis,</div><div class="l">Aut scidit, et medias fecit sibi litora terras.</div><div class="l">Via illic ingens pelagi, semperque laborant</div><div class="l">Aequora, ne rupti repetant confinia montes.</div><div class="l">Bellaque Sardoas etiam sparguntur in oras.</div><div class="l">Utraque frugiferis est insula nobilis arvis,</div><div class="l">Nec plus Hesperiam longinquis messibus ullae,</div><div class="l">Nec Romana magis complerunt horrea terrae.</div><div class="l">Ubere vix glebae superat, cessantibus Austris,</div><div class="l">Cum medium nubes Borea cogente sub axem</div><div class="l">Effusis magnum Libye tulit imbribus annum.</div><div class="l">Haec ubi sunt provisa duci, tunc agmina victor</div><div class="l">Non armata trahens, sed pacis habentia vultum,</div><div class="l">Tecta petit patriae. Pro, si remeasset in Urbem,</div><div class="l">Gallorum tantum populis Arctoque subacta,</div><div class="l">Quam seriem rerum longa praemittere pompa,</div><div class="l">Quas potuit belli facies! Ut vincula Rheno,</div><div class="l">Oceanoque daret! Celsos ut Gallia currus</div><div class="l">Nobilis, et flavis sequeretur mixta Britannis!</div><div class="l">Perdidit o qualem vincendo plura triumphum!</div><div class="l">Non ilium laetis vadentem coetibus urbes,</div><div class="l">Sed tacitae videre metu. Non constitit usquam</div><div class="l">Obvia turba duci. Gaudet tamen esse timori</div><div class="l">Tam magno populis, et se non mallet amari. <span class="">card 84</span></div><div class="l">Iamque et praecipites superaverat Anxuris arces,</div><div class="l">Et qua Pontinas via dividit uda paludes,</div><div class="l">Qua sublime nemus, Scythicae qua regna Dianae;</div><div class="l">Quaque iter est Latiis ad summam fascibus Albam:</div><div class="l">Excelsa de rupe procul iam prospicit Urbem,</div><div class="l">Arctoi toto non visam tempore belli:</div><div class="l">Miraturque suae, sic fatus, moenia Romae:</div><div class="l">Tene, deum sedes, non ullo Marte coacti</div><div class="l">Deseruere viri! Pro qua pugnabitur urbe?</div><div class="l">Di melius, quod non Latias Eous in oras</div><div class="l">Nunc furor incubuit, nec iuncto Sarmata velox</div><div class="l">Pannonio, Dacisque Getes admixtus: habenti</div><div class="l">Tam pavidum tibi, Roma, ducem Fortuna pepercit,</div><div class="l">Quod bellum civile fuit. Sic fatur, et urbem</div><div class="l">Adtonitam terrore subit. Namque ignibus atris</div><div class="l">Creditur, ut captae, rapturus moenia Romae,</div><div class="l">Sparsurusque deos. Fuit haec mensura timoris:</div><div class="l">Velle putant, quaecumque potest. Non omina festa,</div><div class="l">Non fictas laeto voces simulare tumultu:</div><div class="l">Vix odisse vacat Phoebea palatia complet</div><div class="l">Turba Patrum, nullo cogendi iure senatus,</div><div class="l">E latebris educta suis. Non consule sacrae</div><div class="l">Fulserunt sedes: non proxima lege potestas</div><div class="l">Praetor adest: vacuaeque loco cessere curules,</div><div class="l">Omnia Caesar erat. Privatae curia vocis</div><div class="l">Testis adest. Sedere Patres censere parati,</div><div class="l">Si regnum, si templa sibi, iugulumque senatus,</div><div class="l">Exsiliumque petat. Melius, quod plura iubere</div><div class="l">Erubuit, quam Roma pati. Tamen exit in iram,</div><div class="l">Viribus an possent obsistere iura, per unam</div><div class="l">Libertas experta virum: pugnaxque Metellus</div><div class="l">Ut videt ingenti Saturnia templa revelli</div><div class="l">Mole, rapit gressus, et Caesaris agmina rumpens,</div><div class="l">Ante fores nondum reseratae constitit aedis.</div><div class="l">(Usque adeo solus ferrum mortemque timere</div><div class="l">Auri nescit amor. Pereunt discrimine nullo</div><div class="l">Amissae leges: sed, pars vilissima rerum,</div><div class="l">Certamen movistis, opes) prohibensque rapina</div><div class="l">Victorem, clara testatur voce Tribunus:</div><div class="l">Non nisi per nostrum vobis percussa patebunt</div><div class="l">Templa latus, nullasque feres nisi sanguine sacro</div><div class="l">Sparsas, raptor, opes. Certe violata potestas</div><div class="l">Invenit ista deos: Crassumque in bella secutae</div><div class="l">Saeva tribunitiae voverunt proelia dirae.</div><div class="l">Detege iam ferrum: neque enim tibi turba verenda est,</div><div class="l">Spectatrix scelerum: deserta stamus in urbe.</div><div class="l">Non feret e nostro sceleratus praemia miles:</div><div class="l">Sunt quos prosternas populi, quae moenia dones.</div><div class="l">Pacis ad exhaustae spolium non cogit egestas:</div><div class="l">Bellum Caesar habes. His magnam victor in iram</div><div class="l">Vocibus accensus: Vanam spem mortis honestae</div><div class="l">Concipis: haud, inquit, iugulo se polluet isto</div><div class="l">Nostra, Metelle, manus. Dignum te Caesaris ira</div><div class="l">Nullus honos faciet. Te vindice tuta relicta est</div><div class="l">Libertas? Non usque adeo permiscuit imis</div><div class="l">Longus summa dies, ut non, si voce Metelli</div><div class="l">Servantur leges, malint a Caesare tolli.</div><div class="l">Dixerat, et, nondum foribus cedente tribuno,</div><div class="l">Aerior ira subit: saevos circumspicit enses,</div><div class="l">Oblitus simulare togam. Tum Cotta Metellum</div><div class="l">Compulit audaci nimium desistere coepto.</div><div class="l">Libertas, inquit, populi, quem regna coercent,</div><div class="l">Libertate perit; cuius servaveris umbram,</div><div class="l">Si, quidquid iubeare, velis. Tot rebus iniquis</div><div class="l">Paruimus victi: venia est haec sola pudoris,</div><div class="l">Degenerisque metus, nil iam potuisse negari.</div><div class="l">Ocius avertat diri mala semina belli.</div><div class="l">Damna movent populos, si quos sua iura tuentur.</div><div class="l">Non sibi, sed domino gravis est, quae servit, egestas.</div><div class="l">Protinus abducto patuerunt templa Metello.</div><div class="l">Tunc rupes Tarpeia sonat, magnoque reclusas</div><div class="l">Testatur stridore fores; tunc conditus imo</div><div class="l">Eruitur templo, multis intactus ab annis,</div><div class="l">Romani census populi, quem Punica bella,</div><div class="l">Quem dederat Perses, quem victi praeda Philippi:</div><div class="l">Quod tibi, Roma, fuga Pyrrhus trepidante reliquit,</div><div class="l">Quo te Fabricius regi non vendidit auro,</div><div class="l">Quidquid parcorum mores servastis avorum,</div><div class="l">Quod dites Asiae populi misere tributum,</div><div class="l">Victorique dedit Minoia Creta Metello,</div><div class="l">Quod Cato longinqua vexit super aequora Cypro.</div><div class="l">Tunc orientis opes, captorumque ultima regum</div><div class="l">Quae Pompeianis praelata est gaza triumphis</div><div class="l">Egeritur: tristi spoliantur templa rapina;</div><div class="l">Pauperiorque fuit tunc primum Caesare Roma. <span class="">card 169</span></div><div class="l">Interea totum Magni fortuna per orbem</div><div class="l">Secum casuras in proelia moverat urbes.</div><div class="l">Proxima vicino vires dat Graecia bello.</div><div class="l">Phocaicas Amphissa manus scopulosaque Cirrha,</div><div class="l">Parnasusque iugo misit desertus utroque.</div><div class="l">Boeoti coiere duces, quos impiger ambit</div><div class="l">Fatidica Cephisos aqua, Cadmeaque Dirce,</div><div class="l">Pisaeaeque manus, populisque per aequora mittens</div><div class="l">Sicaniis Alpheus aquas. Tunc Maenala liquit</div><div class="l">Arcas, et Herculeam miles Trachinins Oeten.</div><div class="l">Thesproti, Dryopesque ruunt, quercusque silentes</div><div class="l">Chaonio veteres liquerunt vertice Selloe.</div><div class="l">Exhausit totas quamvis delectus Athenae,</div><div class="l">Exiguae Phoebea tenent navalia puppes.</div><div class="l">Tresque petunt veram credi Salamiua carinae.</div><div class="l">Iam dilecta Iovi centenis venit in arma</div><div class="l">Creta vetus populis, Cnososque agitare pharetras</div><div class="l">Docta, nec Eois peior Gortyna sagittis.</div><div class="l">Tunc qui Dardaniam tenet Oricon, et vagus altis</div><div class="l">Dispersus silvis Athamas, et nomine prisco</div><div class="l">Encheliae, versi testantes funera Cadmi,</div><div class="l">Colchis et Adriacas spumans Apsyrtis in undas,</div><div class="l">Et Penei qui rura colunt, quorumque labore</div><div class="l">Thessalus Aemoniam vomer proscindit Iolcon.</div><div class="l">Inde lacessitum primo mare, cum rudis Argo</div><div class="l">Miscuit ignotas temerato litore gentes,</div><div class="l">Primaque cum ventis pelagique furentibus undis</div><div class="l">Composuit mortale genus, fatisque per illam</div><div class="l">Accessit mors una ratem. Tunc linquitur Aemus</div><div class="l">Thracius, et populum Pholoe mentita biformem.</div><div class="l">Deseritur Strymon tepido committere Nilo</div><div class="l">Bistonias consuetus aves, et barbara Cone</div><div class="l">Sarmaticas ubi perdit aquas, sparsamque profundo</div><div class="l">Multifidi Peucen unum caput adluit latri:</div><div class="l">Mysiaque, et gelido tellus perfusa Cayco</div><div class="l">Idalis, et nimium glebis exilis Arisbe.</div><div class="l">Quique colunt Pitanen, et quae tua munera Pallas</div><div class="l">Lugent damnatae Phoebo victore Celaenae:</div><div class="l">Qua celer et ripis descendens Marsya rectis</div><div class="l">Errantem Maeandron adit, mixtusque refertur:</div><div class="l">Passaque ab auriferis tellus exire metallis</div><div class="l">Pactolon: qua culta secat non vilior Hermus.</div><div class="l">Iliacae quoque signa manus, perituraque castra</div><div class="l">Ominibus petiere suis: nec fabula Troiae</div><div class="l">Continuit, Phrygiique ferens se Caesar Iuli.</div><div class="l">Accedunt Syriae populi; desertus Orontes,</div><div class="l">Et felix, (sic fama) Ninos: ventosa Damascos,</div><div class="l">Gazaque, et arbusto palmarum dives Idume.</div><div class="l">Et Tyros instabilis, pretiosaque murice Sidon.</div><div class="l">Has ad bella rates non flexo limite ponti,</div><div class="l">Certior haud ullis duxit Cynosura carinis.</div><div class="l">Phoenices primi, famae si creditur, ausi</div><div class="l">Mansuram rudibus vocem signasse figuris.</div><div class="l">Nondum flumineas Memphis contexere biblos</div><div class="l">Noverat: et saxis tantum volucresque feraeque</div><div class="l">Sculptaque servabant magicas animalia linguas.</div><div class="l">Deseritur Taurique nemus, Perseaque Tarsos,</div><div class="l">Coryciumque patens exesis rupibus antrum,</div><div class="l">Mallos, et extremae resonant navalibus Aegae.</div><div class="l">Itque Cilix iusta, iam non pirata, carina.</div><div class="l">Movit et Eoos bellorum fama recessus,</div><div class="l">Qua colitur Ganges, toto qui solus in orbe</div><div class="l">Ostia nascenti contraria solvere Phoebo</div><div class="l">Audet, et adversum fluctus impellit in Eurum:</div><div class="l">Hic, ubi Pellaeus, post Tethyos aequora, ductor</div><div class="l">Constitit, et magno vinci se fassus ab orbe est.</div><div class="l">Quaque ferens rapidum diviso gurgite fontem</div><div class="l">Vastis Indus aquis mixtum non sentit Hydaspen.</div><div class="l">Quique bibunt tenera dulces ab arundine succos,</div><div class="l">Et qui tingentes croceo medicamine crinem</div><div class="l">Fluxa coloratis adstringunt carbasa gemmis.</div><div class="l">Quique suas struxere pyras, vivique calentes</div><div class="l">Conscendere rogos. Pro, quanta est gloria genti,</div><div class="l">Iniecisse manum fatis, vitaque repletos,</div><div class="l">Quod superest, donasse deis! Venere feroces</div><div class="l">Cappadoces; duri populus nunc cultor Amani,</div><div class="l">Armeniusque tenens volventem saxa Niphaten:</div><div class="l">Aethera tangentes silvas liquere Coatrae.</div><div class="l">Ignotum vobis, Arabes, venistis in orbem,</div><div class="l">Umbras mirati nemorum non ire sinistras.</div><div class="l">Tunc furor extremos movit Romanus Oretas,</div><div class="l">Carmanosque duces, quorum deflexus in Austrum</div><div class="l">Aether, non totam mergi tamen adspicit Arcton;</div><div class="l">Lucet et exigua velox ibi nocte Bootes.</div><div class="l">Aethiopumque solum, quod non premeretur ab ulla</div><div class="l">Signiferi regione poli, nisi, poplite lapso,</div><div class="l">Ultima curvati procederet ungula Tauri.</div><div class="l">Quaque caput rapido tollit cum Tigride magnus</div><div class="l">Euphrates, quos non diversis fontibus edit</div><div class="l">Persis, et incertum, tellus si misceat amnes,</div><div class="l">Quod potius sit nomen aquis. Sed sparsus in agros</div><div class="l">Fertilis Euphrates Phariae vice fungitur undae:</div><div class="l">At Tigrim subito tellus absorbet hiatu,</div><div class="l">Occultosque tegit cursus, rursusque renatum</div><div class="l">Fonte novo flumen pelagi non abnegat undis.</div><div class="l">Inter Caesareas acies diversaque signa</div><div class="l">Pugnaces dubium Parthi tenuere favorem,</div><div class="l">Contenti fecisse duos. Tinxere sagittas</div><div class="l">Errantes Scythiae populi, quos gurgite Bactros</div><div class="l">Includit gelido, vastisque Hyrcania silvis.</div><div class="l">Hinc Lacedaemonii, moto gens aspera freno,</div><div class="l">Heniochi, saevisque affinis Sarmata Moschis.</div><div class="l">Colchorum qua rura secat ditissima Phasis:</div><div class="l">Qua Croeso fatalis Halys, qua vertice lapsus</div><div class="l">Rhipaeo Tanais diversi nomina mundi</div><div class="l">Imposuit ripis, Asiaeque et terminus idem</div><div class="l">Europae, mediae dirimens confinia terrae,</div><div class="l">Nunc huc, nunc illuc, qua flectitur, ampliat orbem.</div><div class="l">Quaque fretum torrens Maeotidos egerit undas,</div><div class="l">Pontus et Herculeis aufertur gloria metis,</div><div class="l">Oceanumque negat solas admittere Gades.</div><div class="l">Hinc Essedoniae gentes, auroque ligatas</div><div class="l">Substringens, Arimaspe, comas: hinc fortis Arius,</div><div class="l">Longaque Sarmatici solvens ieiunia belli</div><div class="l">Massagetes quo fugit equo; volucresque Geloni.</div><div class="l">Non, cum Memnoniis deducens agmina regnis</div><div class="l">Cyrus, et effusis numerato milite telis</div><div class="l">Descendit Perses, fraternique ultor amoris</div><div class="l">Aequora cum tantis percussit classibus, unum</div><div class="l">Tot reges habuere ducem. Colere nec umquam</div><div class="l">Tam variae cultu gentes, tam dissona vulgi</div><div class="l">Ora. Tot immensae comites missura ruinae</div><div class="l">Excivit populos, et dignas funere Magni</div><div class="l">Exsequias Fortuna dedit. Non corniger Hammon</div><div class="l">Mittere Marmaridas cessavit in arma catervas:</div><div class="l">Quidquid ab occiduis Libye patet arida Mauris,</div><div class="l">Usque Paraetonias Eoa ad litora Syrtes.</div><div class="l">Acciperet felix ne non semel omnia Caesar,</div><div class="l">Vincendum pariter Pharsalia praestitit orbem. <span class="">card 298</span></div><div class="l">Ille ubi deseruit trepidantis moenia Romae,</div><div class="l">Agmine nubiferam rapto superevolat Alpem:</div><div class="l">Cumque ali famae populi terrore paverent,</div><div class="l">Phocais in dubiis ausa est servare iuventus</div><div class="l">Non Graia levitate fidem, signataque iura,</div><div class="l">Et caussas, non fata, sequi. Tamen ante furorem</div><div class="l">Indomitum duramque viri deflectere mentem</div><div class="l">Pacifico sermone parant, hostemque propincum</div><div class="l">Orant Cecropiae praelata fronde Minervae:</div><div class="l">Semper in externis populo communia vestro</div><div class="l">Massiliam bellis testatur fata tulisse,</div><div class="l">Comprensa est Latiis quaecunque annalibus aetas.</div><div class="l">Et nunc, ignoto si quos petis orbe triumphos,</div><div class="l">Accipe devotas externa in proelia dextras.</div><div class="l">At si funestas acies, si dira paratis</div><div class="l">Proelia discordes, lacrimas civilibus armis</div><div class="l">Secretumque damus. Tractentur vulnera nulla</div><div class="l">Sacra manu. Si coelicolis furor arma dedisset,</div><div class="l">Aut si terrigenae tentarent astra Gigantes,</div><div class="l">Non tamen auderet pietas humana vel armis</div><div class="l">Vel votis prodesse Iovi; sortisque deorum</div><div class="l">Ignarum mortale genus, per fulmina tantum</div><div class="l">Sciret adhuc coelo solum regnare Tonantem.</div><div class="l">Adde quod innumerae concurrunt undique gentes,</div><div class="l">Nec sic horret iners scelerum contagia mundus,</div><div class="l">Ut gladiis egeant civilia bella coactis.</div><div class="l">Sit mens ista quidem cunctis, ut vestra recusent</div><div class="l">Fata, nec haec alius committat proelia miles.</div><div class="l">Cui non conspecto languebit dextra parente ?</div><div class="l">Telaque diversi prohibebunt spargere fratres.</div><div class="l">Finis adest rerum, si non committitis illis</div><div class="l">Arma, quibus fas est. Nobis haec summa precandi:</div><div class="l">Terribiles aquilas infestaque signa relinquas</div><div class="l">Urbe procul, nostrisque velis te credere muris,</div><div class="l">Excludique sinas, admisso Caesare, bellum.</div><div class="l">Sit locus exceptus sceleri, Magnoque tibique</div><div class="l">Tutus, ut, invictae fatum si consulat urbi,</div><div class="l">Foedera si placeant, sit, quo veniatis inermes.</div><div class="l">Vel, cum tanta vocent discrimina Martis Iberi,</div><div class="l">Quid rapidum deflectis iter? Non pondera rerum,</div><div class="l">Non momenta sumus, numquam felicibus armis</div><div class="l">Usa manus, patriae primis a sedibus exsul,</div><div class="l">Et post translatas exustae Phocidos arces</div><div class="l">Moenibus exiguis alieno in litore tuti,</div><div class="l">Illustrat quos sola fides. Si claudere muros</div><div class="l">Obsidione paras, et vi perfringere portas:</div><div class="l">Excepisse faces tectis et tela parati,</div><div class="l">Undarum raptos aversis fontibus haustus</div><div class="l">Quaerere, et effossam sitientes lambere terram:</div><div class="l">Et, desit si larga Ceres, tunc horrida cerni,</div><div class="l">Foedaque contingi maculato carpere morsu.</div><div class="l">Nec pavet hic populus pro libertate subire,</div><div class="l">Obsessum Poeno gessit quod Marte Saguntum.</div><div class="l">Pectoribus rapti matrum, frustraque trahentes</div><div class="l">Ubera sicca fame medios mittentur in ignes;</div><div class="l">Uxor et a caro poscet sibi fata marito.</div><div class="l">Vulnera miscebunt fratres, bellumque coacti</div><div class="l">Hoc potius civile gerent. Sic Graia iuventus</div><div class="l">Finierat: quum, turbato iam prodita vultu,</div><div class="l">Ira ducis tandem testata est voce dolorem.</div><div class="l">Vana movet Graios nostri fiducia cursus.</div><div class="l">Quamvis Hesperium mundi properemus ad axem,</div><div class="l">Massiliam delere vacat. Gaudete cohortes:</div><div class="l">Obvia praebentur fatorum munere bella.</div><div class="l">Ventus ut amittit vires, nisi robore densae</div><div class="l">Occurrant silvae, spatio diffsus inani:</div><div class="l">Utque perit magnus nullis obstantibus ignis,</div><div class="l">Sic hostes mihi desse nocet: damnumque putamus</div><div class="l">Armorum, nisi, qui vinci potuere, rebellent.</div><div class="l">Sed si solus eam, dimissis degener armis,</div><div class="l">Tunc mihi tecta patent. Iam non exscudere tantum,</div><div class="l">Inclusisse volunt. At enim contagia belli</div><div class="l">Dira fugant. Dabitis poenas pro pace petita:</div><div class="l">Et nihil esse meo discetis tutius aevo,</div><div class="l">Quam duce me bellum. Sic postquam fatus, ad urbem</div><div class="l">Haud trepidam convertit iter: tunc moenia clausa</div><div class="l">Conspicit: et densa iuvenum vallata corona.</div><div class="l">Haud procul a muris tumulas surgentis in altum</div><div class="l">Telluris parvum diffuso vertice campum</div><div class="l">Explicat: haec patiens longo munimine cingi</div><div class="l">Visa duci rapes, tutisque aptissima castris.</div><div class="l">Proxima pars urbis celsam consurgit in arcem,</div><div class="l">Par tumulo, mediisque sedent convallibus arva.</div><div class="l">Tunc res immenso placuit statura labore,</div><div class="l">Aggere diversos vasto committere colles.</div><div class="l">Sed prius ut totam, qua terra cingitur, urbem</div><div class="l">Clauderet, a summis perduxit ad aequora castris</div><div class="l">Longum Caesar opus, fontesque et pabula campi</div><div class="l">Amplexus fossa, densas tollentia pinnas</div><div class="l">Cespitibus, crudaque exstruxit brachia terra.</div><div class="l">Iam satis hoc Graiae memorandum contigit urbi,</div><div class="l">Aeternumque decus, quod non impulsa, nec ipso</div><div class="l">Strata metu, tenuit flagrantis in omnia belli</div><div class="l">Praecipitem cursum: raptisque a Caesare cunctis,</div><div class="l">Vincitur una mora. Quantum est, quod fata tenentur!</div><div class="l">Quodque virum toti properans imponere mundo</div><div class="l">Hos perdit Fortuna dies! Tunc omnia late</div><div class="l">Procumbunt nemora, et spoliantur robore silvae,</div><div class="l">Ut, cum terra levis mediam virgultaque molem</div><div class="l">Suspendant, structa laterum compage ligatam</div><div class="l">Arctet humum, pressus ne cedat turribus agger. <span class="">card 399</span></div><div class="l">Lucus erat longo numquam violatus ab evo,</div><div class="l">Obscurum cingens connexis aera ramis,</div><div class="l">Et gelidas alte submotis solibus umbras.</div><div class="l">Hunc non ruricolae Panes, nemorumque potentes</div><div class="l">Silvani Nymphaeque tenent, sed barbara ritu</div><div class="l">Sacra deum, structae diris altaribus arae;</div><div class="l">Omnisque humanis lustrata cruoribus arbos.</div><div class="l">Si qua fidem meruit superos mirata vetustas,</div><div class="l">Illis et volucres metuunt insistere ramis,</div><div class="l">Et lustris recubare ferae: nec ventus in illas</div><div class="l">Incubuit silvas, excussaque nubibus atris</div><div class="l">Fulgura: non ullis frondem praebentibus auris</div><div class="l">Arboribus suus horror inest. Tum plurima nigris</div><div class="l">Fontibus unda cadit, simulacraque moesta deorum</div><div class="l">Arte carent, caesisque extant informia truncis.</div><div class="l">Ipse situs putrique facit iam robore pallor</div><div class="l">Attonitos: non vulgatis sacrata figuris</div><div class="l">Numina sic metuunt: tantum terroribus addit,</div><div class="l">Quos timeant non nosse deos. Iam fama ferebat</div><div class="l">Saepe cavas motu terrae mugire cavernas,</div><div class="l">Et procumbentes iterum consurgere taxos,</div><div class="l">Et non ardentis fulgere incendia silvae,</div><div class="l">Roboraque amplexos circumfluxisse dracones.</div><div class="l">Non illum cultu populi propiore frequentant,</div><div class="l">Sed cessere deis. Medio cum Phoebus in axe est,</div><div class="l">Aut coelum nox atra tenet, pavet ipse sacerdos</div><div class="l">Acessus, dominumque timet deprendere luci.</div><div class="l">Hanc iubet immisso silvam procumbere ferro:</div><div class="l">Nam vicina operi belloque intacta priore</div><div class="l">Inter nudatos stabat densissima montes.</div><div class="l">Sed fortes tremuere manus, motique verenda</div><div class="l">Maiestate loci, si robora sacra ferirent,</div><div class="l">In sua credebant redituras membra secures.</div><div class="l">Implicitas magno Caesar torpore cohortes</div><div class="l">Ut vidit, primus raptam librare bipennem</div><div class="l">Ausus, et aeriam ferro proscindere quercum,</div><div class="l">Effatur, merso violata in robora ferro:</div><div class="l">Iam ne quis vestrum dubitet subvertere silvam,</div><div class="l">Credite me fecisse nefas. Tunc paruit omnis</div><div class="l">Imperiis non sublato secura pavore</div><div class="l">Turba, sed expensa superorum et Caesaris ira.</div><div class="l">Procumbunt orni, nodosa impellitur ilex,</div><div class="l">Silvaque Dodones, et fluctibus aptior alnus,</div><div class="l">Et non plebeios luctus testata cupressus,</div><div class="l">Tum primum posuere comas, et fronde carentes</div><div class="l">Admisere diem: propulsaque robore denso</div><div class="l">Sustinuit se silva cadens. Gemuere videntes</div><div class="l">Gallorum populi: muris sed clausa iuventus</div><div class="l">Exsultat. Quis enim laesos impune putaret</div><div class="l">Esse deos? Servat multos fortuna nocentes:</div><div class="l">Et tantum miseris irasci numina possunt.</div><div class="l">Utque satis caesi nemoris, quaesita per agros</div><div class="l">Plaustra ferunt: curvoque soli cessantis aratro</div><div class="l">Agricolae raptis annum flevere iuvencis.</div><div class="l">Dux tamen, impatiens haesuri ad moenia Martis,</div><div class="l">Versus ad Hispanas acies extremaque mundi,</div><div class="l">Iussit bella geri. Stellatis axibus agger</div><div class="l">Erigitur, geminasque aequantes moenia turres</div><div class="l">Accipit: hae nullo fixerunt robore terram,</div><div class="l">Sed per iter longum caussa repsere latenti.</div><div class="l">Cum tantum nutaret onus, telluris inanes</div><div class="l">Concussisse sinus quaerentem erumpere ventum</div><div class="l">Credidit, et muros mirata est stare iuventus.</div><div class="l">Illinc tela cadunt excelsas urbis in arces.</div><div class="l">Sed maior Graio Romana in corpora ferro</div><div class="l">Vis inerat. Neque enim solis excussa lacertis</div><div class="l">Lancea, sed tenso ballistae turbine rapta,</div><div class="l">Haud unum contenta latus transire, quiescit:</div><div class="l">Sed pandens perque arma viam, perque ossa, relicta</div><div class="l">Morte, fugit: superest telo post vulnera cursus.</div><div class="l">At saxum quoties ingenti verberis actu</div><div class="l">Excutitur, qualis rupes, quam vertice montis</div><div class="l">Abscidit impulsu ventorum adiuta vetustas,</div><div class="l">Frangit cuncta ruens: nec tantum corpora pressa</div><div class="l">Exanimat: totos cum sanguine dissipat artus.</div><div class="l">Ut tamen hostiles densa testudine muros</div><div class="l">Tecta subit virtus, armisque innexa priores</div><div class="l">Arma ferunt, galeamque extentus protegit umbo,</div><div class="l">Quae prius ex longo nocuerunt missa recessu,</div><div class="l">Iam post terga cadunt: nec Graiis flectere iactum,</div><div class="l">Aut facilis labor est longinqua ad tela parati</div><div class="l">Tormenti mutare modum: sed pondere solo</div><div class="l">Contenti, nudis evolvunt saxa lacertis.</div><div class="l">Dum fuit armorum series, ut grandine tecta</div><div class="l">Innocua percussa sonant, sic omnia tela</div><div class="l">Respuit: at postquam virtus incensa virorum</div><div class="l">Perpetuam rupit defesso milite cratem,</div><div class="l">Singula continuis cesserunt ictibus arma.</div><div class="l">Tunc adoperta levi procedit vinea terra,</div><div class="l">Sub cuius pluteis et tecta fronte latentes</div><div class="l">Moliri nunc ima parant, et vertere ferro</div><div class="l">Moenia: nunc aries suspenso fortior ictu</div><div class="l">Incussus densi compagem solvere muri</div><div class="l">Tentat, et impositis unum subducere saxis.</div><div class="l">Sed super et flammis, et magnae fragmine molis,</div><div class="l">Et sudibus crebris, et adusti roboris ictu</div><div class="l">Percussae cedunt crates, frustraque labore</div><div class="l">Exhausto fessus repetit tentoria miles.</div><div class="l">Summa fuit Grais, starent ut moenia, voti.</div><div class="l">Ultro acies inferre parant: armisque coruscas</div><div class="l">Nocturni texere faces: audaxque iuventus</div><div class="l">Erupit: non hasta viris, non letifer arcus,</div><div class="l">Telum flamma fuit, rapiensque incendia ventus</div><div class="l">Per Romana tulit celeri munimina cursu.</div><div class="l">Nec, quamvis viridi lactetur robore, lentas</div><div class="l">Ignis agit vires: teda sed raptus ab omni</div><div class="l">Consequitur nigri spatiosa volumina fumi:</div><div class="l">Nec solum silvas, sed saxa iugentia solvit,</div><div class="l">Et crudae putri fluxerunt pulvere cautes.</div><div class="l">Procubuit, maiorque iacens adparuit agger. <span class="">card 509</span></div><div class="l">Spes victis telluris abit, placuitque profundo</div><div class="l">Fortunam tentare mari Non robore picto</div><div class="l">Ornatas decuit fulgens tutela carinas,</div><div class="l">Sed rudis, et qualis procumbit montibus arbor,</div><div class="l">Conseritur stabilis navalibus area bellis.</div><div class="l">Et iam turrigeram Bruti comitata carinam</div><div class="l">Venerat in fluctus Rhodani cum gurgite classis,</div><div class="l">Stoechados arva tenens. Nec non et Graia iuventua,</div><div class="l">Omne suum fatis voluit committere robur,</div><div class="l">Grandaevosque senes mixtis armavit ephebis.</div><div class="l">Accepit non sola viros, quae stabat in undis</div><div class="l">Classis; et emeritas repetunt navalibus alnos.</div><div class="l">Ut matutinos spargens super aequora Phoebus</div><div class="l">Fregit aquis radios, et liber nubibus aether,</div><div class="l">Et posito Borea, pacemque tenentibus Austris,</div><div class="l">Servatum bello iacuit mare, movit ab omni</div><div class="l">Quisque suam statione ratem, paribusque lacertis</div><div class="l">Caesaris hinc puppes, hinc Graio remige classis</div><div class="l">Tollitur: impulsae tonsis tremuere carinae,</div><div class="l">Crebraque sublimes convellunt verbera puppes.</div><div class="l">Cornua Romanae classis validaeque triremes,</div><div class="l">Quasque quater surgens exstructi remigis ordo</div><div class="l">Commovet, et plures quae mergunt aequore pinus,</div><div class="l">Multiplices cinxere rates. Hoc robur aperto</div><div class="l">Oppositum pelago. Lunata fronte recedunt</div><div class="l">Ordine contentae gemino crevisse Liburnae.</div><div class="l">Celsior at cunctis Bruti praetoria puppis</div><div class="l">Verberibus senis agitur, molemque profundo.</div><div class="l">Invehit, et summis longe petit aequora remis.</div><div class="l">Ut tantum medii fuerat maris, utraque classis</div><div class="l">Quod semel excussis posset transcurrere tonsis,</div><div class="l">Innumerae vasto miscentur in aethere voces:</div><div class="l">Remorumque sonus premitur clamore: nec ullae</div><div class="l">Audiri potuere tubae. Tunc caerula verrunt,</div><div class="l">Atque in transtra cadunt, et remis pectora pulsant.</div><div class="l">Ut primum rostris crepuerunt obvia rostra,</div><div class="l">In puppim rediere rates, emissaque tela</div><div class="l">Aera texerunt vacuumque cadentia pontum.</div><div class="l">Et iam diductis extendunt cornua proris,</div><div class="l">Diversaeque rates laxata classe receptae.</div><div class="l">Ut, quoties aestus Zephyris Eurisque repugnat,</div><div class="l">Huc abeunt fluctus, illuc mare: sic, ubi puppes</div><div class="l">Sulcato varios duxerunt gurgite tractus,</div><div class="l">Quod tulit illa ratis remis, haec repulit aequor.</div><div class="l">Sed Graiis habiles pugnamque lacessere pinus</div><div class="l">Et tentare fugam, nec longo frangere gyro</div><div class="l">Cursum, nec tarde flectenti cedere clavo.</div><div class="l">At Romana ratis stabilem praebere carinam</div><div class="l">Certior, et terrae similem bellantibus usum.</div><div class="l">Tunc in signifera residenti puppe magistro</div><div class="l">Brutus ait: Paterisne acies errare profundo,</div><div class="l">Artibus et certas pelagi? Iam consere bellum:</div><div class="l">Phocaicis medias rostris oppone carinas.</div><div class="l">Paruit, obliquas et praebuit hostibus alnos.</div><div class="l">Tunc, quaecumque ratis tentavit robora Bruti,</div><div class="l">Ictu victa suo percussae capta cohaesit.</div><div class="l">Ast alias manicaeque ligant, teretesque catenae,</div><div class="l">Seque tenent remis: tecto stetit aequore bellum.</div><div class="l">Iam non excussis torquentur tela lacertis,</div><div class="l">Nec longinqua cadunt iaculato vulnera ferro:</div><div class="l">Miscenturque manus. Navali plurima bello</div><div class="l">Ensis agit. Stat quisque suae de robore puppis</div><div class="l">Pronus in adversos ictus: nullique perempti</div><div class="l">In ratibus cecidere suis. Cruor altus in undis</div><div class="l">Spumat, et obducti concreto sanguine fluctus.</div><div class="l">Et quas immissi traxerunt vincula ferri,</div><div class="l">Has prohibent iungi conserta cadavera puppes.</div><div class="l">Semianimes alii vastum subiere profundum,</div><div class="l">Hauseruntque suo permixtum sanguine pontum.</div><div class="l">Hi, luctantem animam lenta cum morte trahentes,</div><div class="l">Fractarum subita ratium periere ruina.</div><div class="l">Irrita tela suas peragunt in gurgite caedes:</div><div class="l">Et quodcumque cadit frustrato pondere ferrum,</div><div class="l">Exceptum mediis invenit vulnus in undis.</div><div class="l">Phocaicis Romana ratis vallata carinis,</div><div class="l">Robore diducto dextrum laevumque tuetur</div><div class="l">Aequo Marte latus: cuius dum pugnat ab alta</div><div class="l">Puppe Tagus, Graiumque audax aplustre retentat,</div><div class="l">Terga simul pariter missis et pectora telis</div><div class="l">Transigitur: medio concurrit pectore ferrum,</div><div class="l">Et stetit incertus, flueret quo vulnere, sanguis,</div><div class="l">Donec utrasque simul largus cruor expulit hastas,</div><div class="l">Divisitque animam, sparsitque in vulnera letum.</div><div class="l">Dirigit huc puppim miseri quoque dextra Telonis,</div><div class="l">Qua nullam melius, pelago turbante, carinae</div><div class="l">Audivere manum: nec lux est notior ulli</div><div class="l">Crastina, seu Phoebum videat, seu cornua lunae,</div><div class="l">Semper venturis componere carbasa ventis.</div><div class="l">Hic Latiae rostro compagem ruperat alni:</div><div class="l">Pila sed in medium venere trementia pectus,</div><div class="l">Avertitque ratem morientis dextra magistri.</div><div class="l">Dum cupit in seciam Gyareus erepere puppim,</div><div class="l">Excipit immissum suspensa per ilia ferrum,</div><div class="l">Adfixusque rati, telo retinente, pependit.</div><div class="l">Stant gemini fratres, fecundae gloria matris,</div><div class="l">Quos eadem variis genuerunt viscera fatis.</div><div class="l">Discrevit mors saeva viros: unumque relictum</div><div class="l">Agnorunt miseri, sublato errore, parentes,</div><div class="l">Aeternis caussam lacrimis. Tenet ille dolorem</div><div class="l">Semper, et amissum fratrem lugentibus obfert.</div><div class="l">Quorum alter, mixtis obliquo pectine remis,</div><div class="l">Ausus Romanae Graia de puppe carinae</div><div class="l">Iniectare manum: sed eam gravis insuper ictus</div><div class="l">Amputat: ilia tamen nisu, quo prenderat, haesit,</div><div class="l">Deriguitque tenens strictis immortua nervis.</div><div class="l">Crevit in adversis virtus: plus nobilis irae</div><div class="l">Truncus habet, fortique instaurat proelia laeva,</div><div class="l">Rapturusque suam procumbit in aequora dextram.</div><div class="l">Haec quoque cum toto manus est abscisa lacerto.</div><div class="l">Iam clypeo telisque carens, non conditur ima</div><div class="l">Puppe, sed expositus, fraternaque pectore nudo</div><div class="l">Arma tegens, crebra confixus cuspide perstat:</div><div class="l">Telaque multorum leto casura suorum</div><div class="l">Emerita iam morte tenet. Tum vulnere multo</div><div class="l">Effugientem animam lassos collegit in artus,</div><div class="l">Membraque contendit toto, quicumque manebat,</div><div class="l">Sanguine, et hostilem, defectis robore membris,</div><div class="l">Insiluit, solo nociturus pondere, puppim.</div><div class="l">Strage virum cumulata ratis, multoque cruore</div><div class="l">Plena, per oblicum crebros latus accipit ictus.</div><div class="l">At postquam ruptis pelagus compagibus hausit,</div><div class="l">Ad summos repleta foros, descendit in undas,</div><div class="l">Vicinum involvens contorto vertice pontum.</div><div class="l">Aequora discedunt mersa diducta carina,</div><div class="l">Inque locum puppis cecidit mare. - Multaque ponto</div><div class="l">Praebuit illa dies varii miracula fati. <span class="">card 635</span></div><div class="l">Ferrea dum puppi rapidos manus inserit uncos,</div><div class="l">Adfixit Lycidam. Mersus foret ille profundo;</div><div class="l">Sed prohibent socii, suspensaque crura retentant.</div><div class="l">Scinditur avulsus: nec, sicut vulnere, sanguis</div><div class="l">Emicuit lentus: ruptis cadit undique venis:</div><div class="l">Discursusque animae diversa in membra meantis</div><div class="l">Interceptus aquis. Nullius vita perempti</div><div class="l">Est tanta dimissa via: pars ultima trunci</div><div class="l">Tradidit in letum vacuos vitalibus artis;</div><div class="l">At tumidus qua pulmo iacet, qua viscera fervent,</div><div class="l">Haeserunt ibi fata diu: luctataque multum</div><div class="l">Hac cum parte viri vix omnia membra tulerunt.</div><div class="l">Dum nimium pugnax unius turba carinae</div><div class="l">Incumbit prono lateri, vacuamque relinquit,</div><div class="l">Qua caret hoste, ratem: congesto pondere puppis</div><div class="l">Versa, cava texit pelagus nautasque carina;</div><div class="l">Brachia nec licuit vasto iactare profundo,</div><div class="l">Sed clauso periere mari. - tunc unica diri</div><div class="l">Conspecta est leti facies, cum forte natantem</div><div class="l">Diversae rostris iuvenem fixere carinae.</div><div class="l">Discessit medium tam vastos pectus ad ictus:</div><div class="l">Nec prohibere valent obtritis ossibus artus,</div><div class="l">Quo minus aera sonent. Eliso ventre, per ora</div><div class="l">Eiectat saniem permixtus viscere sanguis.</div><div class="l">Postquam inhibent remis puppes, ac rostra recedunt,</div><div class="l">Deiectum in pelagus perfosso pectore corpus</div><div class="l">Vulneribus transmisit aquas. - Pars maxima turbae</div><div class="l">Naufraga, iactatis morti obluctata lacertis,</div><div class="l">Puppis ad auxilium sociae concurrit: at illi</div><div class="l">Robora cum vetitis prensarent altius ulnis,</div><div class="l">Nutaretque ratis populo peritura recepto,</div><div class="l">Impia turba super medios ferit ense lacertos:</div><div class="l">Brachia linquentes Graia pendentia puppi,</div><div class="l">A manibus cecidere suis: non amplius undae</div><div class="l">Sustinuere graves in summo gurgite truncos.</div><div class="l">Iamque omni fusis nudato milite telis,</div><div class="l">Invenit arma furor: remum contorsit in hostem</div><div class="l">Alter: at hi tortum validis aplustre lacertis</div><div class="l">Avulsasque rotant, excusso remige, sedes.</div><div class="l">In pugnam fregere rates. Sidentia pessum</div><div class="l">Corpora caesa tenent, spoliantque cadavera ferro.</div><div class="l">Multi, inopes teli, iaculum letale revulsum</div><div class="l">Visceribus traxere suis, et vulnera laeva</div><div class="l">Oppressere manu, validos dum praebeat ictus</div><div class="l">Sanguis et hostilem cum torserit exeat hastam.</div><div class="l">Nulla tamen plures hoc edidit aequore clades,</div><div class="l">Quam pelago diversa lues. Nam pinguibus ignis</div><div class="l">Adfixus tedis, et tecto sulfure vivax</div><div class="l">Spargitur: at faciles praebere alimenta carinae</div><div class="l">Nunc pice, nunc liquida rapuere incendia cera.</div><div class="l">Nec flammas superant undae: sparsisque per aequor</div><div class="l">Iam ratibus, fragmenta ferus sibi vindicat ignis.</div><div class="l">Hic recipit fluctus, extinguat ut aequore flammas:</div><div class="l">Hi, ne mergantur, tabulis ardentibus haerent.</div><div class="l">Mille modos inter leti, mors una timori est,</div><div class="l">Qua coepere mori. Nec cessat naufraga virtus.</div><div class="l">Tela legunt deiecta mari, ratibusque ministrant:</div><div class="l">Incertasque manus ictu languente per undas</div><div class="l">Exercent. Nunc, rara datur si copia ferri,</div><div class="l">Utuntur pelago. Saevus complectitur hostem</div><div class="l">Hostis, et implicitis gaudent subsidere membris,</div><div class="l">Mergentesque mori. - Pugna fuit unus in illa</div><div class="l">Eximius Phoceus animiam servare sub undis,</div><div class="l">Scrutarique fretum si quid mersisset arenis,</div><div class="l">Et nimis adfixos unci convellere morsus,</div><div class="l">Adductum quoties non senserat ancora funem.</div><div class="l">Hic ubi compressum penitus deduxerat hostem,</div><div class="l">Victor et incolumis summas remeabat ad undas;</div><div class="l">Sed, se per vacuos credit dum surgere fluctus,</div><div class="l">Puppibus occurrit, tandemque sub aequore mansit.</div><div class="l">Hi super hostiles iecerunt brachia remos,</div><div class="l">Et ratium tenuere fugam. Non perdere letum</div><div class="l">Maxima cura fuit; multus sua vulnera puppi</div><div class="l">Adfixit moriens, et rostris abstulit ictus.</div><div class="l">Stantem sublimi Tyrrhenum culmine prorae</div><div class="l">Lygdamus excussa, Balearis tortor habenae,</div><div class="l">Glande petens, solido fregit cava tempora plumbo.</div><div class="l">Sedibus expulsi, postquam cruor omnia rupit</div><div class="l">Vincula, procumbunt oculi: stat lumine rapto</div><div class="l">Adtonitus, mortisque illas putat esse tenebras.</div><div class="l">At postquam membris sensit constare vigorem,</div><div class="l">Vos, ait, o socii, sicut tormenta soletis,</div><div class="l">Me quoque mittendis rectum componite telis.</div><div class="l">Egere quod superest animae, Tyrrhene, per omnes</div><div class="l">Bellorum casus. Ingentem militis usum</div><div class="l">Hoc habet ex magna defunctum parte cadaver:</div><div class="l">Viventis feriere loco. Sic fatus in hostem</div><div class="l">Caeca tela manu, sed non tamen irrita, mittit.</div><div class="l">Excipit haec iuvenis generosi sanguinis Argus,</div><div class="l">Qua iam non medius descendit in ilia venter,</div><div class="l">Adiuvitque suo procumbens pondere ferrum.</div><div class="l">Stabat diversa victae iam parte carinae</div><div class="l">Infelix Argi genitor: non ille iuventae</div><div class="l">Tempore Phocaicis ulli cessurus in armis:</div><div class="l">Victum aevo robur cecidit, fessusque senecta</div><div class="l">Exemplum, non miles erat. Qui, funere viso,</div><div class="l">Saepe cadens longae senior per transtra carinae</div><div class="l">Pervenit ad puppim, spirantesque invenit artus.</div><div class="l">Non lacrimae cecidere genis, non pectora tundit,</div><div class="l">Distentis toto riguit sed corpore palmis.</div><div class="l">Nox subit, atque oculos vastae obduxere tenebrae,</div><div class="l">Et miserum cernens agnoscere desinit Argum.</div><div class="l">Ille caput labens et iam languentia colla,</div><div class="l">Viso patre, levat: vox fauces nulla solutas</div><div class="l">Prosequitur: tacito tantum petit oscula vultu,</div><div class="l">Invitatque patris claudenda ad lumina dextram.</div><div class="l">Ut torpore senex caruit, viresque cruentus</div><div class="l">Coepit habere dolor, Non perdam tempora, dixit,</div><div class="l">A saevis permissa deis, iugulumque senilem</div><div class="l">Confodiam. Veniam misero concede parenti,</div><div class="l">Arge, quod amplexus, extrema quod oscula fugi.</div><div class="l">Nondum destituit calidus tua vulnera sanguis,</div><div class="l">Semianimisque iaces, et adhuc potes esse superstes.</div><div class="l">Sic fatus, quamvis capulum per viscera missi</div><div class="l">Polluerat gladii, tamen alta sub aequora tendit</div><div class="l">Praecipiti saltu. Letum praecedere nati</div><div class="l">Festinantem animam morti non credidit uni.</div><div class="l">Inclinant iam fata ducum, nec iam amplius anceps</div><div class="l">Belli casus erat: Graiae pars maxima classis</div><div class="l">Mergitur: ast aliae mutato remige puppes</div><div class="l">Victores vexere suos: navalia paucae</div><div class="l">Praecipiti tenuere fuga. Quis in urbe parentum</div><div class="l">Fletus erat! quanti matrum per litora planctus!</div><div class="l">Coniunx saepe sui, confusis vultibus unda,</div><div class="l">Credidit ora viri, Romanum amplexa cadaver:</div><div class="l">Accensisque rogis miseri de corpore trunco</div><div class="l">Certavere patres. - At Brutus, in aequore victor,</div><div class="l">Primus Caesareis pelagi decus addidit armis. </div></div><div class="textpart" id="index.xml-body.1_div.2_div.4"><h3><span class="headingNumber">2.4. </span></h3><span class="">card 1</span><div class="l">At procul extremis terrarum Caesar in oris</div><div class="l">Martem saevus agit, non multa caede nocentem,</div><div class="l">Maxima sed fati ducibus momenta daturum.</div><div class="l">Iure pari rector castris Afranius illis</div><div class="l">Ac Petreius erat: concordia duxit in aequas</div><div class="l">Imperium commune vices, tutelaque valli</div><div class="l">Pervigil alterno paret custodia signo.</div><div class="l">His praeter Latias acies erat impiger Astur,</div><div class="l">Vettonesque leves, profugique a gente vetusta</div><div class="l">Gallorum Celtae, miscentes nomen Iberis.</div><div class="l">Colle tumet modico, lenique excrevit in altum</div><div class="l">Pingue solum tumulo: super hunc fundata vetusta</div><div class="l">Surgit Ilerda manu: placidis praelabitur undis</div><div class="l">Hesperios inter Sicoris non ultimus amnes;</div><div class="l">Saxeus ingenti quem pons amplectitur arcu,</div><div class="l">Hibernas passurus aquas. At proxima rupes</div><div class="l">Signa tenet Magni: nec Caesar colle minore</div><div class="l">Castra levat: medius dirimit tentoria gurges.</div><div class="l">Explicat hinc tellus campos effusa patentes,</div><div class="l">Vix oculo prendente modum, camposque coerces,</div><div class="l">Cinga rapax, vetitus fluctus et litora cursu</div><div class="l">Oceani pepulisse tuo: nam gurgite mixto,</div><div class="l">Qui praestat terris, aufert tibi nomen Iberus.</div><div class="l">Prima dies belli cessavit Marte cruento,</div><div class="l">Spectandasque ducum vires numerosaque signa</div><div class="l">Exposuit. Piguit sceleris; pudor arma furentum</div><div class="l">Continuit; patriaeque et ruptis legibus unum</div><div class="l">Donavere diem. Prono tunc Caesar Olympo</div><div class="l">In noctem subita circumdedit agmina fossa,</div><div class="l">Dum primae perstant acies, hostemque fefellit,</div><div class="l">Et prope consertis obduxit castra maniplis.</div><div class="l">Luce nova collem subito conscendere cursu,</div><div class="l">Qui medius tutam castris dirimebat Ilerdam,</div><div class="l">Imperat. Huc hostem pariter terrorque pudorque</div><div class="l">Impulit; et rapto tumulum prior agmine cepit.</div><div class="l">His virtus ferrumque locum promittit: at illis</div><div class="l">Ipse locus. Miles rupes oneratus in altas</div><div class="l">Nititur: adversoque acies in monte supina</div><div class="l">Haeret, et in tergum casura, umbone sequentis</div><div class="l">Erigitur. Nulli telum vibrare vacabat,</div><div class="l">Dum labat et fixo firmat vestigia pilo,</div><div class="l">Dum scopulos stirpesque tenent, atque, hoste relicto,</div><div class="l">Caedunt ense viam. Vidit lapsura ruina</div><div class="l">Agmina dux, equitemque iubet succedere bello,</div><div class="l">Munitumque latus laevo praeducere gyro.</div><div class="l">Sic pedes ex facili, nulloque urgente, receptus,</div><div class="l">Irritus et victor, subducto Marte, pependit.</div><div class="l">Hactenus armorum discrimina: cetera bello</div><div class="l">Fata dedit variis incertus motibus aer.</div><div class="l">Pigro bruma gelu, siccis Aquilonibus haerens,</div><div class="l">Aethere constricto pluvias in nube tenebat.</div><div class="l">Urebant montana nives, camposque iacentes</div><div class="l">Non duraturae conspecto sole pruinae:</div><div class="l">Atque omnis propior mergenti sidera coelo</div><div class="l">Aruerat tellus hiberno dura sereno.</div><div class="l">Sed postquam vernus calidum Titana recepit</div><div class="l">Sidera respiciens delapsae portitor Helles,</div><div class="l">Atque iterum, aequatis ad iustae pondera Librae</div><div class="l">Temporibus, vicere dies: tunc, sole relicto,</div><div class="l">Cynthia quo primum cornu dubitanda refulsit,</div><div class="l">Exclusit Boream, flammasque accepit ab Euro.</div><div class="l">Ille suo nubes quascumque invenit in axe,</div><div class="l">Torsit in occiduum Nabataeis flatibus orbem:</div><div class="l">Et quas sentit Arabs, et quas Gangetica tellus</div><div class="l">Exhalat nebulas, quidquid concrescere primus</div><div class="l">Sol patitur, quidquid coeli fuscator Eoi</div><div class="l">Intulerat Corus, quidquid defenderat Indos,</div><div class="l">Incendere diem nubes, oriente remotae;</div><div class="l">Nec medio potuere graves incumbere mundo,</div><div class="l">Sed nimbos rapuere fuga. Vacat imbribus Arctos</div><div class="l">Et Notus; in solam Calpen fluit humidus aer.</div><div class="l">Hic, ubi iam Zephyri fines et summus Olympi</div><div class="l">Cardo tenet Tethyn, vetitae transcurrere, densos</div><div class="l">Involvere globos; congestumque aeris atri</div><div class="l">Vix recipit spatium, quod separat aethere terram.</div><div class="l">Iamque polo pressae largos densentur in imbres,</div><div class="l">Spissataeque fluunt: nec servant fulmina flammas,</div><div class="l">Quamvis crebra micent: moriuntur fulgura nimbis</div><div class="l">Hinc imperfecto complectitur aera gyro</div><div class="l">Arcus, vix ulla variatus luce colorem,</div><div class="l">Oceanumque bibit, raptosque ad nubila fluctus</div><div class="l">Pertulit, et coelo diffusum reddidit aequor.</div><div class="l">Iamque Pyrenaeae, quas numquam solvere Titan</div><div class="l">Evaluit, fluxere nives, fractoque madescunt</div><div class="l">Saxa gelu. Tunc, quae solitis e fontibus exit,</div><div class="l">Non habet unda vias: tam largas alveus omnis</div><div class="l">A ripis accepit aquas. Iam naufraga campo</div><div class="l">Caesaris arma natant, impulsaque gurgite multo</div><div class="l">Castra labant: alto restagnant flumina vallo.</div><div class="l">Non pecorum raptus faciles, non pabula mersi</div><div class="l">Ulla ferunt sulci: tectarum errore viarum</div><div class="l">Fallitur occultis sparsus populator in agris.</div><div class="l">Iamque, comes semper magnorum prima malorum.</div><div class="l">Saeva fames aderat: nulloque obsesses ab hoste</div><div class="l">Miles eget; toto censu non prodigus emit</div><div class="l">Exiguam Cererem. Pro lucri pallida tabes!</div><div class="l">Non deest prolato ieiunus venditor auro.</div><div class="l">Iam tumuli collesque latent: iam flumina cuncta</div><div class="l">Condidit una palus, vastaque voragine mersit:</div><div class="l">Absorpsit penitus rupes, ac tecta ferarum</div><div class="l">Detulit, atque ipsas hausit, subitisque frementes</div><div class="l">Vorticibus contorsit aquas et repulit aestus</div><div class="l">Fortior Oceani. Nec Phoebum surgere sentit</div><div class="l">Nox subiecta polo; rerum discrimina miscet</div><div class="l">Deformis coeli facies iunctaeque tenebrae.</div><div class="l">Sic mundi pars ima iacet, quam zona nivalis</div><div class="l">Perpetuaeque premunt hiemes; non sidera coelo</div><div class="l">Ulla videt, sterili non quidquam frigore gignit,</div><div class="l">Sed glacie medios signorum temperat ignes.</div><div class="l">Sic, o summe parens mundi, sic sorte secunda</div><div class="l">Aequorei rector facias, Neptune, tridentis:</div><div class="l">Et tu perpetuis impendas aera nimbis;</div><div class="l">Tu remeare vetes quoscumque emiseris aestus.</div><div class="l">Non habeant amnes declivem ad litora cursum,</div><div class="l">Sed pelagi referantur aquis: concussaque tellus</div><div class="l">Laxet iter fluviis. Hos campos Rhenus inundet,.</div><div class="l">Hos Rhodanus: vastos obliquent flumina fontes.</div><div class="l">Rhipaeas huc solve nives, huc stagna lacusque</div><div class="l">Et pigras, ubicumque iacent, effunde paludes:</div><div class="l">Et miseras bellis civilibus eripe terras. <span class="">card 121</span></div><div class="l">Sed parvo Fortuna viri contenta pavore,</div><div class="l">Plena redit, solitoque magis favere secundi</div><div class="l">Et veniam meruere dei. Iam rarior aer,</div><div class="l">Et par Phoebus aquis, densas in vellera nubes</div><div class="l">Sparserat, et noctes ventura luce rubebant:</div><div class="l">Servatoque loco rerum, discessit ab astris</div><div class="l">Humor, et ima petit, quidquid pendebat aquarum.</div><div class="l">Tollere silva comas, stagnis emergere colles</div><div class="l">Incipiunt, visoque die durescere valles.</div><div class="l">Utque habuit ripas Sicoris, camposque reliquit,</div><div class="l">Primum cana salix madefacto vimine parvam</div><div class="l">Texitur in puppim, caesoque inducta iuvenco</div><div class="l">Vectoris patiens tumidum superenatat amnem.</div><div class="l">Sic Venetus stagnante Pado, fusoque Britannus</div><div class="l">Navigat Oceano: sic, cum tenet omnis Nilus,</div><div class="l">Conseritur bibula Memphitis cymba papyro.</div><div class="l">His ratibus transiecta manus festinat utrinque</div><div class="l">Succisum curvare nemus; fluviique ferocis</div><div class="l">Incrementa timens, non primis robora ripis</div><div class="l">Imposuit: medios pontem distendit in agros.</div><div class="l">Ac ne quid Sicoris repetitis audeat undis,</div><div class="l">Spargitur in sulcos, et scisso gurgite rivis</div><div class="l">Dat poenas maioris aquae. Postquam omnia fatis</div><div class="l">Caesaris ire videt, celsam Petreius Ilerdam</div><div class="l">Deserit, et noti diffisus viribus orbis,</div><div class="l">Indomitos quaerit populos et semper in arma</div><div class="l">Mortis amore feros, et tendit in ultima mundi.</div><div class="l">Nudatos Caesar colles desertaque castra</div><div class="l">Conspiciens, capere arma iubet, nec quaerere pontem</div><div class="l">Nec vada, sed duris fluvium superare lacertis.</div><div class="l">Paretur, rapuitque ruens in proelia miles,</div><div class="l">Quod fugiens timuisset, iter. Mox uda receptis</div><div class="l">Membra fovent armis, gelidosque a gurgite cursu</div><div class="l">Restituunt artus, donec decresceret umbra,</div><div class="l">In medium surgente die. Iamque agmina summa</div><div class="l">Carpit eques, dubiique fugae pugnaeque tenentur.</div><div class="l">Adtollunt campo geminae iuga saxea rupes,</div><div class="l">Valle cava media. Tellus hinc ardua celsos</div><div class="l">Continuat colles: tutae quos inter opaco</div><div class="l">Anfractu latuere viae. Quibus hoste potito</div><div class="l">Faucibus, emitti terrarum in devia Martem</div><div class="l">Inque feras gentes, Caesar videt. Ite sine ullo</div><div class="l">Ordine, ait, raptumque fuga convertite bellum,</div><div class="l">Et faciem pugnae vultusque inferte minaces:</div><div class="l">Nec liceat pavidis ignava occumbere morte:</div><div class="l">Excipiant recto fugientes pectore ferrum.</div><div class="l">Dixit, et ad montes tendentem praevenit hostem.</div><div class="l">Illic exiguo paullum distantia vallo</div><div class="l">Castra locant. Postquam spatio languentia nullo</div><div class="l">Mutua conspicuos habuerunt lumina vultus,</div><div class="l">Et fratres natosque suos videre patresque,</div><div class="l">Deprensum est civile nefas! Tenuere parumper</div><div class="l">Ora metu: tantum nutu motoque salutant</div><div class="l">Ense suos. Mox ut stimulis maioribus ardens</div><div class="l">Rupit amor leges, audet transcendere vallum</div><div class="l">Miles, in amplexus effusas tendere palmas.</div><div class="l">Hospitis ille ciet nomen; vocat ille propinquum:</div><div class="l">Admonet hunc studiis consors puerilibus aetas:</div><div class="l">Nec Romanus erat, qui non agnoverat hostem.</div><div class="l">Arma rigant lacrimis, singultibus oscula rumpunt:</div><div class="l">Et, quamvis nullo maculatus sanguine, miles,</div><div class="l">Quae potuit, fecisse timet. Quid pectora pulses?</div><div class="l">Quid, vesane, gemis? fletus quid fundis inanes,</div><div class="l">Nec te sponte tua sceleri parere fateris?</div><div class="l">Usque adeone times, quem tu facis ipse timendum?</div><div class="l">Classica dent bellum; saevos tu neglige cantus:</div><div class="l">Signa ferant; cessa: iamiam civilis Erinnys</div><div class="l">Concidet, et Caesar generum privatus amabit.</div><div class="l">Nunc ades, aeterno complectens omnia nexu,</div><div class="l">O rerum mixtique salus, Concordia, mundi,</div><div class="l">Et sacer orbis amor: magnum nunc saecula nostra</div><div class="l">Venturi discrimen habent. Periere latebrae</div><div class="l">Tot scelerum: populo venia est erepta nocenti:</div><div class="l">Agnovere suos. Pro numine fata sinistro,</div><div class="l">Exigua requie tantas augentia clades!</div><div class="l">Pax erat, et miles, castris permixtus utrisque,</div><div class="l">Errabat: duro concordes cespite mensas</div><div class="l">Institnunt, et permixto libamina Baccho</div><div class="l">Gramineis fluxere focis: iunctoque cubili</div><div class="l">Extrahit insomnes bellorum fabula noctes:</div><div class="l">Quo primum steterint campo, qua lancea dextra</div><div class="l">Exierit. Dum, quae gesserunt fortia, iactant,</div><div class="l">Et dum multa negant, quod solum fata petebant,</div><div class="l">Est miseris renovata fides, atque omne futurum</div><div class="l">Crevit amore nefas. Nam postquam foedera pacis</div><div class="l">Cognita Petreio, seque et sua tradita venum</div><div class="l">Castra videt, famulas scelerata ad proelia dextras</div><div class="l">Excitat, atque hostes turba stipatus inermes</div><div class="l">Praecipitat castris, iunctosque amplexibus ense</div><div class="l">Separat, et multo disturbat sanguine pacem.</div><div class="l">Addidit ira ferox moturas proelia voces:</div><div class="l">Immemor o patriae, signorum oblite tuorum,</div><div class="l">Non potes hoc caussae, miles, praestare senatus,</div><div class="l">Adsertor victo redeas ut Caesare; certe</div><div class="l">Ut vincare, potes. Dum ferrum, incertaque fata,</div><div class="l">Quique fluat multo non deerit vulnere sanguis,</div><div class="l">Ibitis ad dominum, damnataque signa feretis?</div><div class="l">Utque habeat famulos nullo discrimine, Caesar</div><div class="l">Exorandus erit? ducibus quoque vita petenda est?</div><div class="l">Numquam nostra salus pretium mercesque nefandae</div><div class="l">Proditionis erit: non hoc civilia bella,</div><div class="l">Ut vivamus, agunt. Trahimur sub nomine pacis.</div><div class="l">Non chalybem gentes penitus fugiente metallo</div><div class="l">Eruerent, nulli vallarent oppida muri,</div><div class="l">Non sonipes in bella ferox, non iret in aequor</div><div class="l">Turrigeras classis pelago sparsura carinas,</div><div class="l">Si bene libertas umquam pro pace daretur.</div><div class="l">Hostes nempe meos sceleri iurata nefando</div><div class="l">Sacramenta tenent: at vobis vilior hoc est</div><div class="l">Vestra fides, quod pro caussa pugnantibus aequa</div><div class="l">Et veniam sperare licet. Pro dira pudoris</div><div class="l">Foedera! Nunc toto fatorum ignarus in orbe,</div><div class="l">Magne, paras acies, mundique extrema tenentes</div><div class="l">Sollicitas reges, cum forsan foedere nostro</div><div class="l">Iam tibi sit promissa salus. Sic fatur, et omnes</div><div class="l">Concussit mentes, scelerumque reduxit amorem.</div><div class="l">Sic, ubi desuetae silvis in carcere clauso</div><div class="l">Mansuevere ferae, et vultus posuere minaces,</div><div class="l">Atque hominem didicere pati: si torrida parvus</div><div class="l">Venit in ora cruor, redeunt rabiesque furorque,</div><div class="l">Admonitaeque tument gustato sanguine fauces;</div><div class="l">Fervet, et a trepido vix abstinet ira magistro.</div><div class="l">Itur in omne nefas: et quae Fortuna deorum.</div><div class="l">Invidia caeca bellorum in nocte tulisset,</div><div class="l">Fecit monstra fides: inter mensasque torosque,</div><div class="l">Quae modo complexu foverunt, pectora caedunt.</div><div class="l">Et quamvis primo ferrum strinxere gementes,</div><div class="l">Ut dextrae iusti gladius dissuasor adhaesit,</div><div class="l">Dum feriant, odere suos, animosque labantes</div><div class="l">Confirmant ictu. Fervent iam castra tumultu,</div><div class="l"><span class="strikethrough">Et scelerum turba: rapiuntur colla parentum.</span></div><div class="l">Ac velut occultum pereat scelus, omnia monstra</div><div class="l">In faciem posuere ducum: iuvat esse nocentes. <span class="">card 254</span></div><div class="l">Tu, Caesar, quamvis spoliatus milite multo,</div><div class="l">Agnoscis superos. Neque enim tibi maior in arvis</div><div class="l">Emathiis fortuna fuit, nec Phocidos undis</div><div class="l">Massiliae, Phario nec tantum est aequore gestum.</div><div class="l">Hoc siquidem solo civilis crimine belli</div><div class="l">Dux caussae melioris eris. Polluta nefanda</div><div class="l">Agmina caede duces iunctis committere castris</div><div class="l">Non audent, altaeque ad moenia rursus Ilerdae</div><div class="l">Intendere fugam. Campos eques obvius omnes</div><div class="l">Abstulit, et siccis inclusit collibus hostem.</div><div class="l">Tunc inopes undae praerupta cingere fossa</div><div class="l">Caesar avet, nec castra pati contingere ripas,</div><div class="l">Aut circum largos curvari brachia fontes.</div><div class="l">Ut leti videre viam, conversus in iram</div><div class="l">Praecipitem timor est. Miles, non utile clausis</div><div class="l">Auxilium, mactavit equos: tandemque coactus</div><div class="l">Spe posita damnare fugam, casurus in hostes</div><div class="l">Fertur. Ut effuso Caesar decurrere passu</div><div class="l">Vidit, et ad certam devotos tendere mortem:</div><div class="l">Tela tene iam, miles, ait, ferrumque ruenti</div><div class="l">Subtrahe: non ullo constet mihi sanguine bellum:</div><div class="l">Vincitur haud gratis, iugulo qui provocat hostem.</div><div class="l">En sibi vilis adest invisa luce iuventus,</div><div class="l">Iam damno peritura meo. Non sentiet ictus,</div><div class="l">Incumbet gladiis, gaudebit sanguine fuso.</div><div class="l">Deserat hic fervor mentes, cadat impetus amens.</div><div class="l">Perdant velle mori. Sic deflagrare minaces</div><div class="l">Incassum et vetito passus languescere bello,</div><div class="l">Substituit merso dum nox sua lumina Phoebo.</div><div class="l">Inde ubi nulla data est miscendi copia Martis,</div><div class="l">Paullatim cadit ira ferox, mentesque tepescunt;</div><div class="l">Saucia maiores animos ut pectora gestant,</div><div class="l">Dum dolor est ictusque recens, et mobile nervis</div><div class="l">Conamen calidus praebet cruor, ossaque nondum</div><div class="l">Adduxere cutem: si conscius ensis adacti</div><div class="l">Stat victor, tenuitque manus, tunc frigidus artus</div><div class="l">Adligat atque animum subducto robore torpor,</div><div class="l">Postquam sicca rigens adstrinxit vulnera sanguis.</div><div class="l">Iamque inopes undae, primum tellure refossa,</div><div class="l">Occultos latices abstrusaque flumina quaerunt:</div><div class="l">Nec solum rastris durisque ligonibus arva,</div><div class="l">Sed gladiis fodere suis: puteusque cavati</div><div class="l">Montis ad irrigui premitur fastigia campi.</div><div class="l">Non se tam penitus, tam longe luce relicta</div><div class="l">Merserit Asturii scrutator pallidus auri.</div><div class="l">Non tamen aut tectis sonuerunt cursibus amnes,</div><div class="l">Aut micuere novi, percusso pumice, fontes:</div><div class="l">Atra nec exiguo stillant sudantia rore,</div><div class="l">Aut impulsa levi turbatur glarea vena.</div><div class="l">Tunc exhausta super multo sudore iuventus</div><div class="l">Extrahitur, duris silicum lassata metallis.</div><div class="l">Quoque minus possent siccos tolerare vapores,</div><div class="l">Quaesitae fecistis aquae. Nec languida fessi</div><div class="l">Corpora sustentant epulis, mensasque perosi</div><div class="l">Auxilium fecere famem. Si mollius arvum</div><div class="l">Prodidit humorem, pingues manus utraque glebas</div><div class="l">Exprimit ora super. Nigro si turbida limo</div><div class="l">Colluvies immota iacet, cadit omnis in haustus</div><div class="l">Certatim obscoenos miles: moriensque recepit,</div><div class="l">Quas nollet victurus, aquas: rituque ferarum</div><div class="l">Distentas siccant pecudes, et lacte negato,</div><div class="l">Sordidus exhausto sorbetur ab ubere sanguis.</div><div class="l">tunc herbas frondesque terunt, et rore madentes</div><div class="l">Destringunt ramos: ac si quos palmite crudo</div><div class="l">Arboris aut tenera succos pressere medulla.</div><div class="l">O fortunati, fugiens quos barbarus hostis</div><div class="l">Fontibus immixto stravit per rura veneno.</div><div class="l">Hos licet in fluvios saniem tabemque ferarum,</div><div class="l">Pallida Dictaeis, Caesar, nascentia saxis</div><div class="l">Infundas aconita palam, Romana iuventus</div><div class="l">Non decepta bibet. Torrentur viscera flamma,</div><div class="l">Oraque sicca rigent squamosis aspera linguis.</div><div class="l">Iam marcent venae, nulloque humore rigatus</div><div class="l">Aeris alternos angustat pulmo meatus,</div><div class="l">Rescissoque nocent suspiria dura palato.</div><div class="l">Pandunt ora tamen, nocturnumque aera captant.</div><div class="l">Exspectant imbres, quorum modo cuncta natabant</div><div class="l">Impulsu, et siccis vultus in nubibus haerent.</div><div class="l">Quoque magis miseros undae ieiunia solvant,</div><div class="l">Non super arentem Meroen Cancrique sub axe,</div><div class="l">Qua nudi Garamantes arant, sedere: sed inter</div><div class="l">Stagnantem Sicorim et rapidum deprensus Iberum</div><div class="l">Spectat vicinos sitiens exercitus amnes. <span class="">card 337</span></div><div class="l">Iam domiti cessere duces, pacisque petendae</div><div class="l">Auctor damnatis supplex Afranius armis,</div><div class="l">Semianimes in castra trahens hostilia turmas,</div><div class="l">Victoris stetit ante pedes. Servata precanti</div><div class="l">Maiestas, non fracta malis, interque priorem</div><div class="l">Fortunam casusque novos gerit omnia victi,</div><div class="l">Sed ducis, et veniam securo pectore poscit:</div><div class="l">Si me degeneri stravissent fata sub hoste</div><div class="l">Non deerat fortis rapiendo dextera leto:</div><div class="l">At nunc sola mihi est orandae caussa salutis,</div><div class="l">Dignum donanda, Caesar, te credere vita.</div><div class="l">Non partis studiis agimur, nec sumsimus arma</div><div class="l">Consiliis inimica tuis. Nos denique bellum</div><div class="l">Invenit civile duces; caussaeque priori,</div><div class="l">Dum potuit, servata fides. Nil fata moramur:</div><div class="l">Tradimus Hesperias gentes, aperimus Eoas,</div><div class="l">Securumque orbis patimur post terga relicti.</div><div class="l">Nec cruor effusus campis tibi bella peregit,</div><div class="l">Nec ferrum lassaeque manus. Hoc hostibus unum,</div><div class="l">Quod vincas, ignosce tuis. Nec magna petuntur.</div><div class="l">Otia des fessis, vitam patiaris inermes</div><div class="l">Degere, quam tribuis: campis prostrata iacere</div><div class="l">Agmina nostra putes: neque enim felicibus armis</div><div class="l">Misceri damnata decet, partemque triumphi</div><div class="l">Captos ferre tui: turba haec sua fata peregit.</div><div class="l">Hoc petimus, victos ne tecum vincere cogas.</div><div class="l">Dixerat: at facilis Caesar vultuque serenus</div><div class="l">Flectitur, atque usum belli poenamque remittit.</div><div class="l">Ut primum iustae placuerunt foedera pacis,</div><div class="l">Incustoditos decurrit miles ad amnes;</div><div class="l">Incumbit ripis, permissaque flumina turbat.</div><div class="l">Continuus multis subitarum tractus aquarum,</div><div class="l">Aera non passus vacuis discurrere venis,</div><div class="l">Arctavit clausitque animam: nec fervida pestis</div><div class="l">Cedit adhuc: sed morbus egens iam gurgite plenis</div><div class="l">Visceribus sibi poscit aquas. Mox robora nervis</div><div class="l">Et vires rediere viris. O prodiga rerum</div><div class="l">Luxuries, numquam parvo contenta parato,</div><div class="l">Et quaesitorum terra pelagoque ciborum</div><div class="l">Ambitiosa fames, et lautae gloria mensae,</div><div class="l">Discite, quam parvo liceat producere vitam,</div><div class="l">Et quantum natura petat. Non erigit aegros</div><div class="l">Nobilis ignoto diffusus consule Bacchus:</div><div class="l">Non auro murrhaque bibunt; sed gurgite puro</div><div class="l">Vita redit. Satis est populis fluviusque Ceresque.</div><div class="l">Heu miseri, qui bella gerunt! Tunc, arma relinquens</div><div class="l">Victori, miles spoliato pectore tutus</div><div class="l">Innocuusque suas, curarum liber, in urbes</div><div class="l">Spargitur. O quantum donata pace potitos</div><div class="l">Excussis umquam ferrum librasse lacertis</div><div class="l">Poenituit, tolerasse sitim, frustraque rogasse</div><div class="l">Prospera bella deos. Nempe usis Marte secundo</div><div class="l">Tot dubiae restant acies, tot in orbe labores:</div><div class="l">Ut numquam fortuna labet successibus anceps,</div><div class="l">Vincendum toties, terras fundendus in omnes</div><div class="l">Est cruor, et Caesar per tot sua fata sequendus.</div><div class="l">Felix, qui potuit, mundi nutante ruina,</div><div class="l">Quo iaceat iam scire loco. Non proelia fessos</div><div class="l">Ulla vocant, certos non rumpunt classica somnos.</div><div class="l">Iam coniux natique rudes et sordida tecta</div><div class="l">Et non deductos recipit sua terra colonos.</div><div class="l">Hoc quoque securis oneris fortuna remisit,</div><div class="l">Sollicitus menti quod abest favor. Ille salutis</div><div class="l">Est auctor, dux ille fuit. Sic proelia soli</div><div class="l">Felices nullo spectant civilia voto. <span class="">card 402</span></div><div class="l">Non eadem belli totum fortuna per orbem</div><div class="l">Constitit: in partes aliquid sed Caesaris ausa eat,</div><div class="l">Qua maria Hadriaci longas ferit unda Salonas,</div><div class="l">Et tepidum in molles Zephyros excurrit Iader.</div><div class="l">Illic, bellaci confisus gente Curictum,</div><div class="l">Quos alit Hadriaco tellus circumflua ponto,</div><div class="l">Clauditur extrema residens Antonius ora,</div><div class="l">Cautus ab incursu belli, si sola recedat,</div><div class="l">Expugnat quae tuta, fames. Non pabula tellus</div><div class="l">Pascendis submittit equis, non proserit ullam</div><div class="l">Flava Ceres segetem: spoliabat gramine campum</div><div class="l">Miles, et adtonso miseris iam dentibus arvo</div><div class="l">Castrorum siccas de cespite vulserat herbas,</div><div class="l">Ut primum adversae socios in litore terrae</div><div class="l">Et Basilum videre ducem: nova furta per aequor</div><div class="l">Exquisita fugae. Neque enim de more carinas</div><div class="l">Extendunt, puppesque levant, sed firma gerendis</div><div class="l">Molibus insolito contexunt robora ductu.</div><div class="l">Namque ratem vacuae sustentant undique cuppae,</div><div class="l">Quarum porrectis series constricta catenis</div><div class="l">Ordinibus geminis obliquas excipit alnos.</div><div class="l">Nec gerit expositum telis in fronte patenti</div><div class="l">Remigium: sed, quod trabibus circumdedit aequor,</div><div class="l">Hoc ferit, et taciti praebet miracula cursus,</div><div class="l">Quod nec vela ferat, nec apertas verberet undas.</div><div class="l">Tunc freta servantur, dum se declivibus undis</div><div class="l">Aestus agat, refluoque mari nudentur arenae.</div><div class="l">Iamque relabenti crescebant litora ponto;</div><div class="l">Missa ratis prono defertur lapsa profundo,</div><div class="l">Et geminae comites. Cunctas super ardua turris</div><div class="l">Eminet, et tremulis tabulata minantia pinnis.</div><div class="l">Noluit Illyricae custos Octavius undae</div><div class="l">Confestim tentare ratem, celeresque carinas</div><div class="l">Continuit, cursu crescat dum praeda secundo:</div><div class="l">Et temere ingressos repetendum invitat ad aequor</div><div class="l">Pace maris. Sic dum pavidos formidine cervos</div><div class="l">Claudat odoratae metuentes aera pennae,</div><div class="l">Aut dum dispositis adtollat retia varis</div><div class="l">Venator, tenet ora levis clamosa Molossi,</div><div class="l">Spartanos Cretasque ligat: nec creditur ulli</div><div class="l">Silva cani, nisi qui presso vestigia rostro</div><div class="l">Colligit, et praeda nescit latrare reperta,</div><div class="l">Contentus tremulo monstrasse cubilia loro.</div><div class="l">Nec mora: complentur moles, avideque petitis</div><div class="l">Insula deseritur ratibus, quo tempore primas</div><div class="l">Impedit ad noctem iam lux extrema tenebras.</div><div class="l">At Pompeianus fraudes innectere ponto</div><div class="l">Antiqua parat arte Cilix, passusque vacare</div><div class="l">Summa freti, medio suspendit vincula ponto,</div><div class="l">Et laxas fluitare sinit religatque catenas</div><div class="l">Rupis ab Illyricae scopulis. Nec prima, nec illa,</div><div class="l">Quae sequitur, tardata ratis: sed tertia moles</div><div class="l">Haesit, et ad cautes adducto fune secuta est.</div><div class="l">Impendent cava saxa mari, ruituraque semper</div><div class="l">Stat (mirum) moles, et silvis aequor inumbrat.</div><div class="l">Huc fractas Aquilone rates submersaque pontus</div><div class="l">Corpora saepe tulit, caecisque abscondit in antris:</div><div class="l">Restituit raptus tectum mare: quumque cavernae</div><div class="l">Evomuere fretum, contorti verticis undae</div><div class="l">Tauromenitanam vincunt fervore Charybdin.</div><div class="l">Hic Opiterginis moles onerata colonis</div><div class="l">Constitit: hanc omni puppes statione solutae</div><div class="l">Circumeunt: alii rupes ac litora complent.</div><div class="l">Vulteius tacitas sensit sub gurgite fraudes;</div><div class="l">(Dux erat ille ratis,) frustra qui vincula ferro</div><div class="l">Rumpere conatus, poscit spe proelia nulla,</div><div class="l">Incertus qua terga daret, qua pectora bello.</div><div class="l">Hoc tamen in casu, quantum deprensa valebat,</div><div class="l">Effecit virtus: inter tot millia captae</div><div class="l">Circumfusa rati et plenam vix inde cohortem</div><div class="l">Pugna fuit; non longa quidem: nam condidit atra</div><div class="l">Nox lucem dubiam, pacemque habuere tenebrae.</div><div class="l">Tunc sic adtonitam venturaque fata paventem</div><div class="l">Rexit magnanima Vulteius voce cohortem:</div><div class="l">Libera non ultra, parva quam nocte, iuventus,</div><div class="l">Consulite extremis angusto tempore rebus.</div><div class="l">Vita brevis nulli super est, qui tempus in illa</div><div class="l">Quaerendae sibi mortis habet: nec gloria leti</div><div class="l">Inferior, iuvenes, admoto occurrere fato.</div><div class="l">Omnibus incerto venturae tempore vitae,</div><div class="l">Par animi laus est, et quos speraveris annos</div><div class="l">Perdere, et extremae momentum abrumpere lucis,</div><div class="l">Accersas dum fata manu. Non cogitur ullus</div><div class="l">Velle mori. Fuga nulla patet: stant undique nostris</div><div class="l">Intenti cives iugulis. Decernite letum,</div><div class="l">Et metus omnis abest: cupias quodcumque necesse est.</div><div class="l">Non tamen in caeca bellorum nube cadendum est,</div><div class="l">Aut cum permixtis acies sua tela tenebris</div><div class="l">Involvunt, conserta iacent cum corpora campo,</div><div class="l">In medium mors omnis abit, perit obruta virtus.</div><div class="l">Nos in conspicua sociis hostique carina</div><div class="l">Constituere dei. Praebebunt aequora testes,</div><div class="l">Praebebunt terrae, summis dabit insula saxis:</div><div class="l">Spectabunt geminae diverso e litore partes.</div><div class="l">Nescio quod nostris magnum et memorabile fatis</div><div class="l">Exemplum, Fortuna, paras. Quaecumque per aevum</div><div class="l">Exhibuit monumenta fides, servataque ferro</div><div class="l">Militiae pietas, transibit nostra iuventus.</div><div class="l">Namque suis pro te gladiis incumbere, Caesar,</div><div class="l">Esse parum scimus: sed non maiora supersunt</div><div class="l">Obsessis, tanti quae pignora demus amoris.</div><div class="l">Abscidit nostrae multum sors invida laudi,</div><div class="l">Quod non cum senibus capti natisque tenemur.</div><div class="l">Indomitos sciat esse viros, timeatque furentes</div><div class="l">Et morti faciles animos, et gaudeat hostis</div><div class="l">Non plures haesisse rates. Tentare parabunt</div><div class="l">Foederibus, turpique volent corrumpere vita.</div><div class="l">O utinam, quo plus habeat mors unica famae,</div><div class="l">Promittant veniam, iubeant sperare salutem:</div><div class="l">Ne nos, cum calido fodiemus viscera ferro,</div><div class="l">Desperasse putent. Magna virtute merendum est,</div><div class="l">Caesar ut, amissis inter tot millia paucis,</div><div class="l">Hoc damnum clademque vocet. Dent fata recessum</div><div class="l">Emittantque licet, vitare instantia nolim.</div><div class="l">Proieci vitam, comites, totusque futurae</div><div class="l">Mortis agor stimulis: furor est. Agnoscere solis</div><div class="l">Permissum est, quos iam tangit vicinia fati,</div><div class="l">Victurosque dei celant, ut vivere durent,</div><div class="l">Felix esse mori. Sic cunctas sustulit ardor</div><div class="l">Nobilium mentes iuvenum: cum sidera coeli</div><div class="l">Ante ducis voces oculis humentibus omnes</div><div class="l">Adspicerent, flexoque Ursae temone paverent,</div><div class="l">Iidem, cum fortes animos praecepta subissent,</div><div class="l">Optavere diem. Nec segnis mergere ponto</div><div class="l">Tunc erat astra polus: nam sol Ledaea tenebat</div><div class="l">Sidera, vicino cum lux altissima Cancro est:</div><div class="l">Nox tum Thessalicas urgebat parva sagittas.</div><div class="l">Detegit orta dies stantes in rupibus Istros,</div><div class="l">Pugnacesque mari Graia cum classe Liburnos.</div><div class="l">Tentavere prius suspenso vincere bello</div><div class="l">Foederibus, fieret captis si dulcior ipsa</div><div class="l">Mortis vita mora. Stabat devota inventus,</div><div class="l">Damnata iam luce ferox, securaque pugnae</div><div class="l">Promisso sibi fine manu: nullique tumultus</div><div class="l">Excussere viris mentes ad summa paratas:</div><div class="l">Innumerasque simul pauci terraque marique</div><div class="l">Sustinuere manus: tanta est fiducia mortis.</div><div class="l">Utque satis bello visum est fluxisse cruoris,</div><div class="l">Versus ab hoste furor. Primus dux ipse carinae</div><div class="l">Vulteius, iugulo poscens iam fata retecto,</div><div class="l">Ecquis, ait, iuvenum est, cuius sit dextra cruore</div><div class="l">Digna meo, certaque fide per vulnera nostra</div><div class="l">Testetur se velle mori? Nec plura locuto</div><div class="l">Viscera non unus iamdudum transigit ensis.</div><div class="l">Collaudat cunctos: sed eum, cui vulnera prima</div><div class="l">Debebat, grato moriens interficit ictu.</div><div class="l">Concurrent alii, totamque in partibus unis</div><div class="l">Bellorum fecere nefas. Sic semine Cadmi</div><div class="l">Emicuit Dircaea cohors, ceciditque suorum</div><div class="l">Vulneribus, dirum Thebanis fratribus omen:</div><div class="l">Phasidos et campis insomni dente creati</div><div class="l">Terrigenae, missa magicis e cantibus ira,</div><div class="l">Cognato tantos complerunt sanguine sulcos:</div><div class="l">Ipsaque, inexpertis quod primum fecerat herbis,</div><div class="l">Expavit Medea nefas. Sic mutua pacti</div><div class="l">Fata cadunt iuvenes: nimiumque in morte virorum</div><div class="l">Mors virtutis habet: pariter sternuntque caduntque</div><div class="l">Vulnere letali: nec quemquam dextra fefellit,</div><div class="l">Cum feriat moriente manu. Nec vulnus adactis</div><div class="l">Debetur gladiis: percussum est pectore ferrum,</div><div class="l">Et iugulis pressere manum. Cum sorte cruenta</div><div class="l">Fratribus incurrant fratres, natusque parenti,</div><div class="l">Haud trepidante tamen toto cum pondere dextra</div><div class="l">Exegere enses. Pietas ferientibus una,</div><div class="l">Non repetisse, fuit. Iam latis viscera lapsa</div><div class="l">Semianimes traxere foris, multumque cruoris</div><div class="l">Infudere mari. Despectam cernere lucem,</div><div class="l">Victoresque suos vultu spectare superbo,</div><div class="l">Et mortem sentire iuvat. Iam strage cruenta</div><div class="l">Conspicitur cumulata ratis: bustisque remittunt</div><div class="l">Corpora victores, ducibus mirantibus, ulli</div><div class="l">Esse ducem tanti. Nullam maiore locuta est</div><div class="l">Ore ratem totum discurrens fama per orbem.</div><div class="l">Non tamen ignavae post haec exempla virorum</div><div class="l">Percipient gentes, quam sit non ardua virtus</div><div class="l">Servitium fugisse manu. Sed regna timentur</div><div class="l">Ob ferrum, et saevis libertas uritur armis:</div><div class="l">Ignoratque datos, ne quisquam serviat, enses.</div><div class="l">Mors, utinam pavidos vitae subducere nolles,</div><div class="l">Sed virtus te sola daret! Non segnior illo</div><div class="l">Marte fuit, qui tunc Libycis exarsit in arvis. <span class="">card 583</span></div><div class="l">Namque rates audax Lilybaeo litore solvit</div><div class="l">Curio: nec forti velis Aquilone recepto</div><div class="l">Inter semirutas magnae Carthaginis arces</div><div class="l">Et Clupeam tenuit stationis litora notae:</div><div class="l">Primaque castra locat cano procul aequore, qua se</div><div class="l">Bagrada lentus agit, siccae sulcator arenae.</div><div class="l">Inde petit tumulos exesasque undique rupes,</div><div class="l">Antaei quae regna vocat non vana vetustas.</div><div class="l">Nominis antiqui cupientem noscere caussas</div><div class="l">Cognita per multos docuit rudis incola patres,</div><div class="l">Nondum post genitos Tellus effeta gigantes,</div><div class="l">Terribilem Libyeis partum concepit in antris.</div><div class="l">Nec tam iusta fuit terrarum gloria Typhon,</div><div class="l">Aut Tityos Briareusque ferox: coeloque pepercit,</div><div class="l">Quod non Phlegraeis Antaeum sustulit arvis.</div><div class="l">Hoc quoque tam vastas cumulavit munere vires</div><div class="l">Terra sui foetus, quod, cum tetigere parentem,</div><div class="l">Iam defecta vigent renovato robore membra.</div><div class="l">Haec illi spelunca domus: latuisse sub alta</div><div class="l">Rupe ferunt, epulas raptos habuisse leones.</div><div class="l">Ad somnos non terga ferae praebere cubile</div><div class="l">Adsuerunt, non silva torum: viresque resumit</div><div class="l">In nuda tellure iacens. Periere coloni</div><div class="l">Arvorum Libyes: pereunt, quos adpulit aequor,</div><div class="l">Auxilioque diu virtus non usa cadendi,</div><div class="l">Terrae spernit opes: invictus robore cunctis,</div><div class="l">Quamvis staret, erat. Tandem vulgata cruenti</div><div class="l">Fama mali, terras monstris aequorque levantem</div><div class="l">Magnanimum Alciden Libycas excivit in oras.</div><div class="l">Ille Cleonaei proiecit terga leonis,</div><div class="l">Antaeus Libyci. Perfudit membra liquore</div><div class="l">Hospes, Olympiacae servato more palaestrae:</div><div class="l">Ille, parum fidens pedibus contingere matrem,</div><div class="l">Auxilium membris calidas infundit arenas.</div><div class="l">Conseruere manus et multo brachia nexu.</div><div class="l">Colla diu gravibus frustra tentata lacertis:</div><div class="l">Immotumque caput fixa cum fronte tenetur:</div><div class="l">Miranturque habuisse parem. Nec viribus uti</div><div class="l">Alcides primo voluit certamine totis,</div><div class="l">Exhausitque virum: quod creber anhelitus illi</div><div class="l">Prodidit, et gelidus fesso de corpore sudor.</div><div class="l">Tunc cervix lassata quati: tunc pectore pectus</div><div class="l">Urgeri: tunc obliqua percussa labare</div><div class="l">Crura manu. Iam terga viri cedentia victor</div><div class="l">Adligat, et medium, compressis ilibus, arctat:</div><div class="l">Inguinaque insertis pedibus distendit, et omnem</div><div class="l">Explicuit per membra virum. Rapit arida tellus</div><div class="l">Sudorem: calido complentur sanguine venae.</div><div class="l">Intumuere tori, totosque induruit artus,</div><div class="l">Herculeosque novo laxavit corpore nodos.</div><div class="l">Constitit Alcides stupefactus robore tanto:</div><div class="l">Nec sic Inachiis, quamvis rudis esset, in undis</div><div class="l">Desectam timuit, reparatis anguibus, hydram.</div><div class="l">Conflixere pares, telluris viribus ille,</div><div class="l">Ille suis. Numquam saevae sperare novercae</div><div class="l">Plus licuit. Videt exhaustos sudoribus artus</div><div class="l">Cervicemque viri siccam, qua ferret Olympum.</div><div class="l">Utque iterum fessis iniecit brachia membris,</div><div class="l">Non exspectatis Antaeus viribus hostis</div><div class="l">Sponte cadit, maiorque, accepto robore, surgit.</div><div class="l">Quisquis inest terris, in fessos spiritus artus</div><div class="l">Egeritur; tellusque viro luctante laborat.</div><div class="l">Ut tandem auxilium tactae prodesse parentis</div><div class="l">Alcides sensit: standum est tibi, dixit, et ultra</div><div class="l">Non credere solo, sternique vetabere terra.</div><div class="l">Haerebis pressis intra mea pectora membris:</div><div class="l">Huc, Antaee, cades. Sic fatus, sustulit alte</div><div class="l">Nitentem in terras iuvenem. Morientis in artus</div><div class="l">Non potuit nati tellus submittere vires.</div><div class="l">Alcides medium tenuit: iam pectora pigro</div><div class="l">Stricta gelu: terrisque diu non credidit hostem.</div><div class="l">Hinc, aevi veteris custos, famosa vetustas</div><div class="l">Miratrixque sui signavit nomine terras.</div><div class="l">Sed maiora dedit cognomina collibus istis,</div><div class="l">Poenum qui Latiis revocavit ab arcibus hostem,</div><div class="l">Scipio. Iam sedes Libyca tellure potito</div><div class="l">Haec fuit. En, veteris cernis vestigia valli.</div><div class="l">Romana hos primum tenuit victoria campos.</div><div class="l">Curio laetatus, tamquam fortuna locorum</div><div class="l">Bella gerat, servetque ducum sibi fata priorum,</div><div class="l">Felici non fausta loco tentoria ponens,</div><div class="l">Indulsit castris, et collibus abstulit omen,</div><div class="l">Sollicitatque feros non aequis viribus hostes.</div><div class="l">Omnis Romanis quae cesserat Africa signis,</div><div class="l">Tunc Vari sub iure fuit: qui, robore quamquam</div><div class="l">Confisus Latio, regis tamen undique vires</div><div class="l">Excivit Libycae gentis, extremaque mundi</div><div class="l">Signa, suum comitata Iubam. Non fusior ulli</div><div class="l">Terra fuit domino: qua sunt longissima regna,</div><div class="l">Cardine ab occiduo vicinus Gadibus Atlas</div><div class="l">Terminat: a medio confinis Syrtibus Hammon:</div><div class="l">At qua lata iacet vasti plaga fervida regni,</div><div class="l">Distinet Oceanum, zonaeque exusta calentis</div><div class="l">Sufficiunt spatio. Populi tot castra sequuntur:</div><div class="l">Autololes, Numidaeque vagi, semperque paratus</div><div class="l">Inculto Gaetulus equo: tunc concolor Indo</div><div class="l">Maurus, inops Nasamon, mixti Garamante perusto</div><div class="l">Marmaridae volucres, aequaturusque sagittas</div><div class="l">Medorum, tremulum cum torsit missile, Mazax:</div><div class="l">Et gens quae nudo residens Massylia dorso</div><div class="l">Ora levi flectit frenorum nescia virga:</div><div class="l">Et solitus vacuis errare mapalibus Afer</div><div class="l">Venator, ferrique simul fiducia non est,</div><div class="l">Vestibus iratos laxis operire leones.</div><div class="l">Nec solum studiis civilibus arma parabat,</div><div class="l">Privatae sed bella dabat Iuba concitus irae.</div><div class="l">Hunc quoque, quo superos humanaque polluit anno,</div><div class="l">Lege tribunicia solio depellere avorum</div><div class="l">Curio tentarat, Libyamque auferre tyranno,</div><div class="l">Dum regnum te, Roma, facit. Memor ille doloris</div><div class="l">Hoc bellum sceptri fructum putat esse retenti.</div><div class="l">Hac igitur regis trepidat iam Curio fama,</div><div class="l">Et quod Caesareis numquam devota iuventus</div><div class="l">Illa nimis castris, nec Rheni miles in undis</div><div class="l">Exploratus erat, Corfini captus in arce,</div><div class="l">Infidusque novis ducibus, dubiusque priori,</div><div class="l">Fas utrumque putat. Sed postquam languida segni</div><div class="l">Cernit cuncta metu, nocturnaque munia valli</div><div class="l">Desolata fuga, trepida sic mente profatur:</div><div class="l">Audendo magnus tegitur timor: arma capessam</div><div class="l">Ipse prior: campum miles descendat in aequum,</div><div class="l">Dum meus est: variam semper dant otia mentem.</div><div class="l">Eripe consilium pugna. Cum dira voluntas</div><div class="l">Ense subit presso, et galeae texere pudorem,</div><div class="l">Quis conferre duces meminit? quis pendere caussas?</div><div class="l">Qua stetit, inde favet: veluti fatalis arenae</div><div class="l">Muneribus non ira vetus concurrere cogit</div><div class="l">Productos: odere pares. Sic fatus, apertis</div><div class="l">Instruxit campis acies: quem blanda futuris</div><div class="l">Deceptura malis belli fortuna recepit.</div><div class="l">Nam pepulit Varum campo, nudataque foeda</div><div class="l">Terga fuga, donec vetuerunt castra, cecidit. <span class="">card 715</span></div><div class="l">Tristia sed postquam superati proelia Vari</div><div class="l">Sunt audita Iubae: laetus, quod gloria belli</div><div class="l">Sit rebus servata suis, rapit agmina furtim,</div><div class="l">Obscuratque suam per iussa silentia famam,</div><div class="l">Hoc solum metuens, incautus ab hoste timeri.</div><div class="l">Mittitur, exigua qui proelia prima lacessat</div><div class="l">Eliciatque manu, Numidis a rege secundus,</div><div class="l">Ut sibi commissi simulator Sabura belli.</div><div class="l">Ipse cava regni vires in valle retentat:</div><div class="l">Aspidas ut Pharias cauda sollertior hostis</div><div class="l">Ludit, et iratas incerta provocat umbra:</div><div class="l">Obliquusque caput vanas serpentis in auras</div><div class="l">Effusae tuto comprendit guttura morsu</div><div class="l">Letiferam citra saniem: tunc irrita pestis</div><div class="l">Exprimitur, faucesque fluunt pereunte veneno.</div><div class="l">Fraudibus eventum dederat fortuna: feroxque,</div><div class="l">Non exploratis occulti viribus hostis,</div><div class="l">Curio nocturnum castris erumpere cogit</div><div class="l">Ignotisque equitem late discurrere campis.</div><div class="l">Ipse sub aurorae primos excedere motus</div><div class="l">Signa iubet castris, multum frustraque rogatus</div><div class="l">Ut Libycas metuat fraudes, infectaque semper</div><div class="l">Punica bella dolis. Leti fortuna propinqui</div><div class="l">Tradiderat fatis iuvenem: bellumque trahebat</div><div class="l">Auctorem civile suum. Super ardua ducit</div><div class="l">Saxa, super cautes, abrupto limite, signa:</div><div class="l">Cum procul e summis conspecti collibus hostes</div><div class="l">Fraude sua cessere parum, dum colle relicto</div><div class="l">Effusam patulis aciem committeret arvis.</div><div class="l">Ille, fugam credens, simulatae nescius artis,</div><div class="l">Ut victor, medios aciem proiecit in agros.</div><div class="l">tunc primum patuere doli, Numidaeque fugaces</div><div class="l">Undique completis clauserunt montibus agmen.</div><div class="l">Obstupuit dux ipse simul, perituraque turba.</div><div class="l">Non timidi petiere fugam, non proelia fortes:</div><div class="l">Quippe ubi non sonipes motus clangore tubarum</div><div class="l">Saxa quatit pulsu, rigidos vexantia frenos</div><div class="l">Ora terens, spargitque iubas, et subrigit aures,</div><div class="l">Incertoque pedum pugnat non stare tumultu.</div><div class="l">Fessa iacet cervix. Fumant sudoribus artus,</div><div class="l">Oraque proiecta squalent arentia lingua:</div><div class="l">Pectora rauca gemunt, quae creber anhelitus urguet:</div><div class="l">Et defecta gravis longe trahit ilia pulsus:</div><div class="l">Siccaque sanguineis durescit spuma lupatis.</div><div class="l">Iamque gradum neque verberibus stimulisque coacti,</div><div class="l">Nec quamvis crebris iussi calcaribus addunt.</div><div class="l">Vulneribus coguntur equi. Nec profuit ulli</div><div class="l">Cornipedis rupisse moras: neque enim impetus illis</div><div class="l">Incursusque fuit: tantum profertur ad hostes,</div><div class="l">Et spatium iaculis oblato vulnere donat.</div><div class="l">At vagus Afer equos ut primum emisit in agmen,</div><div class="l">Tunc campi tremuere sono: terraque soluta,</div><div class="l">Quantus Bistonio torquetur turbine, pulvis</div><div class="l">Aera nube sua texit, traxitque tenebras.</div><div class="l">Ut vero in pedites fatum miserabile belli</div><div class="l">Incubuit, nullo dubii discrimine Martis</div><div class="l">Ancipites steterunt casus, sed tempora pugnae</div><div class="l">Mors tenuit. Neque enim licuit procurrere contra,</div><div class="l">Et miscere manus. Sic undique septa iuventus</div><div class="l">Cominus obliquis et rectis eminus hastis</div><div class="l">Obruitur: non vulneribus nec sanguine, solum</div><div class="l">Telorum nimbo peritura, ac pondere ferri.</div><div class="l">Ergo acies tantae parum spissantur in orbem:</div><div class="l">Ac, si quis metuens medium correpsit in agmen,</div><div class="l">Vix impune suos inter convertitur enses:</div><div class="l">Densaturque globus, quantum pede prima relato</div><div class="l">Constrinxit gyros acies. Non arma movendi</div><div class="l">Iam locus est pressis: stipataque membra teruntur:</div><div class="l">Frangitur armatum colliso pectore pectus.</div><div class="l">Non tam laeta tulit victor spectacula Maurus,</div><div class="l">Quam fortuna dabat: fluvios non ille cruoris,</div><div class="l">Membrorumque videt lapsum, et ferientia terram</div><div class="l">Corpora: compressum turba stetit omne cadaver.</div><div class="l">Excitet invisas dirae Carthaginis umbras</div><div class="l">Inferiis fortuna novis: ferat ista cruentus</div><div class="l">Hannibal et Poeni tam dira piacula manes.</div><div class="l">Romanam, superi, Libyca tellure ruinam</div><div class="l">Pompeio prodesse nefas, votisque senatus.</div><div class="l">Africa nos potius vincat sibi. Curio fusas</div><div class="l">Ut vidit campis acies, et cernere tantas</div><div class="l">Permisit clades compressus sanguine pulvis,</div><div class="l">Non tulit adflictis animam producere rebus,</div><div class="l">Aut sperare fugam: ceciditque in strage suorum,</div><div class="l">Impiger ad letum, et fortis virtute coacta.</div><div class="l">Quid nunc rostra tibi prosunt turbata, forumque,</div><div class="l">Unde tribunicia plebeius signifer arte</div><div class="l">Arma dabas populis? quid prodita iura senatus.</div><div class="l">Et gener atque socer bello concurrere iussi?</div><div class="l">Ante iaces, quam dira duces Pharsalia confert,</div><div class="l">Spectandumque tibi bellum civile negatum est.</div><div class="l">Has urbi miserae vestro de sanguine poenas</div><div class="l">Nempe datis? luitis iugulo sic arma, potentes?</div><div class="l">Felix Roma quidem, civesque habitura beatos,</div><div class="l">Si libertatis superis tam cura placeret,</div><div class="l">Quam vindicta placet. Libycas, en, nobile corpus,</div><div class="l">Pascit aves nullo contectus Curio busto.</div><div class="l">At tibi nos (quando non proderit ista silere,</div><div class="l">A quibus omne aevi senium sua fama repellit,)</div><div class="l">Digna damus, iuvenis, meritae praeconia vitae.</div><div class="l">Haud alium tanta civem tulit indole Roma,</div><div class="l">Aut cui plus leges deberent recta sequenti.</div><div class="l">Perdita tunc urbi nocuerunt saecula, postquam</div><div class="l">Ambitus, et luxus, et opum metuenda facultas</div><div class="l">Transverso mentem dubiam torrente tulerunt:</div><div class="l">Momentumque fuit mutatus Curio rerum,</div><div class="l">Gallorum captus spoliis, et Caesaris auro.</div><div class="l">Ius licet in iugulos nostros sibi fecerit ense</div><div class="l">Sulla potens, Mariusque ferox, et Cinna cruentus,</div><div class="l">Caesareaeque domus series: cui tanta potestas</div><div class="l">Concessa est? Emere omnes, hic vendidit urbem. </div></div><div class="textpart" id="index.xml-body.1_div.2_div.5"><h3><span class="headingNumber">2.5. </span></h3><span class="">card 1</span><div class="l">Sic alterna duces bellorum vulnera passos</div><div class="l">In Macetum terras, miscens adversa secundis,</div><div class="l">Servavit fortuna pares. Iam sparserat Aemo</div><div class="l">Bruma nives, gelidoque cadens Atlantis Olympo:</div><div class="l">Instabatque dies, qui dat nova nomina fastis,</div><div class="l">Quique colit primus ducentem tempora Ianum.</div><div class="l">Dum tamen emeriti remanet pars ultima iuris,</div><div class="l">Consul uterque vagos belli per munia Patres</div><div class="l">Elicit Epirum. Peregrina ac sordida sedes</div><div class="l">Romanos cepit proceres: secretaque rerum</div><div class="l">Hospes in externis audivit curia tectis.</div><div class="l">Nam quis castra vocet tot strictas iure secures,</div><div class="l">Tot fasces? Docuit populos venerabilis ordo,</div><div class="l">Non Magni partes, sed Magnum in partibus esse.</div><div class="l">Ut primum moestum tenuere silentia coetum,</div><div class="l">Lentulus excelsa sublimis sede profatur:</div><div class="l">Indole si dignum Latia, si sanguine prisco</div><div class="l">Robur inest animis, non qua tellure coacti,</div><div class="l">Quamque procul tectis captae sedeamus ab urbis,</div><div class="l">Cernite: sed vestrae faciem cognoscite turbae:</div><div class="l">Cunctaque iussuri, primum hoc decernite, Patres,</div><div class="l">Quod regnis populisque liquet, nos esse senatum.</div><div class="l">Nam, vel Hyperboreae plaustrum glaciale sub ursae,</div><div class="l">Vel plaga qua torrens claususque vaporibus axis</div><div class="l">Nec patitur noctes nec iniquos crescere soles,</div><div class="l">Si fortuna ferat, rerum nos summa sequetur,</div><div class="l">Imperiumque comes. Tarpeia sede perusta</div><div class="l">Gallorum facibus, Veiosque habitante Camillo,</div><div class="l">Illic Roma fuit. Non umquam perdidit ordo</div><div class="l">Mutato sua iura solo. Moerentia tecta</div><div class="l">Caesar habet, vacuasque domos, legesque silentes,</div><div class="l">Clausaque iustitio tristi fora. Curia solos</div><div class="l">Illa videt Patres, plena quos urbe fugavit.</div><div class="l">Ordine de tanto quisquis non exsulat, hic est.</div><div class="l">Ignaros scelerum, longaque in pace quietos</div><div class="l">Bellorum primus sparsi furor: omnia rursus</div><div class="l">Membra loco redeunt. En, totis viribus orbis</div><div class="l">Hesperiam pensant superi: iacet hostis in undis</div><div class="l">Obrutus Illyricis: Libyae squalentibus arvis</div><div class="l">Curio Caesarei cecidit pars magna senatus.</div><div class="l">Tollite signa, duces: fatorum impellite cursum:</div><div class="l">Spem vestram praestate deis fortunaque tantos</div><div class="l">Det nobis animos, quantos fugientibus hostem</div><div class="l">Caussa dabat. Nostrum exhausto ius clauditur anno:</div><div class="l">Vos, quorum finem non est sensura potestas,</div><div class="l">Consulite in medium, Patres, Magnumque iubete</div><div class="l">Esse ducem. Laeto nomen clamore senatus</div><div class="l">Excipit: et Magno fatum patriaeque suumque</div><div class="l">Imposuit. Tunc in reges populosque merentes</div><div class="l">Sparsus honos, pelagique potens Phoebeia donis</div><div class="l">Exornata Rhodos, gelidique inculta iuventus</div><div class="l">Taygeti: fama veteres laudantur Athenae:</div><div class="l">Massiliaeque suae donatur libera Phocis.</div><div class="l">Tunc Sadalen, fortemque Cotyn, fidumque per arma</div><div class="l">Deiotarum, et gelidae dominum Rhasipolin orae</div><div class="l">Collaudant: Libyamque iubent auctore senatu</div><div class="l">Sceptrifero parere Iubae. Pro tristia fata!</div><div class="l">En tibi, non fidae gentis dignissime regno,</div><div class="l">Fortunae, Ptolemaee, pudor, crimenque deorum,</div><div class="l">Cingere Pellaeo pressos diademate crines</div><div class="l">Permissum. Saevum in populos puer accipis ensem:</div><div class="l">Atque utinam in populos! Donata est regia Lagi;</div><div class="l">Accessit Magni iugulus: regnumque sorori</div><div class="l">Ereptum est, soceroque nefas. Iam turba soluto</div><div class="l">Arma petit coetu. Quae cum populique ducesque</div><div class="l">Casibus incertis et caeca sorte pararent,</div><div class="l">Solus in ancipites metuit descendere Martis</div><div class="l">Appius eventus: finemque expromere rerum</div><div class="l">Sollicitat superos, multosque obducta per annos</div><div class="l">Delphica fatidici reserat penetralia Phoebi. <span class="">card 71</span></div><div class="l">Hesperio tantum, quantum submotus Eoo</div><div class="l">Cardine, Parnasus gemino petit aethera colle,</div><div class="l">Mons Phoebo Bromioque sacer cui numine mixto</div><div class="l">Delphica Thebanae referunt trieterica Bacchae.</div><div class="l">Hoc solum fluctu terras mergente cacumen</div><div class="l">Emicuit, pontoque fuit discrimen et astris.</div><div class="l">Tu quoque vix summam seductus ab aequore rupem</div><div class="l">Extuleras, unoque iugo, Parnase, latebas.</div><div class="l">Ultor ibi expulsae, premeret cum viscera partus,</div><div class="l">Matris, adhuc rudibus Paean Pythona sagittis</div><div class="l">Explicuit, cum regna Themis tripodasque teneret.</div><div class="l">Ut vidit Paean vastos telluris hiatus</div><div class="l">Divinam spirare fidem, ventosque loquaces</div><div class="l">Exhalare solum, sacris se condidit antris,</div><div class="l">Incubuitque adyto, vates ibi factus Apollo.</div><div class="l">Quis latet hic superum? quod numen ab aethere pressum</div><div class="l">Dignatur caecas inclusum habitare cavernas?</div><div class="l">Quis terram coeli patitur deus, omnia cursus</div><div class="l">Aeterni secreta tenens, mundique futuri</div><div class="l">Conscius, ac populis sese proferre paratus,</div><div class="l">Contactusque ferens hominum, magnusque potensque,</div><div class="l">Sive canit fatum, seu, quod iubet ille canendo,</div><div class="l">Fit fatum? Forsan terris inserta regendis,</div><div class="l">Aere libratum vacuo quae sustinet orbem,</div><div class="l">Totius pars magna Iovis, Cirrhaea per antra</div><div class="l">Exit, et aetherio trahitur connexa Tonanti.</div><div class="l">Hoc ubi virgineo conceptum est pectore numen,</div><div class="l">Humanam feriens animam sonat, oraque vatis</div><div class="l">Solvit, ceu Siculus flammis urgentibus Aetnam</div><div class="l">Undat apex: Campana fremens ceu saxa vaporat</div><div class="l">Conditus Inarimes aeterna mole Typhoeus.</div><div class="l">Hoc tamen expositum cunctis nullique negatum</div><div class="l">Numen ab humani solum se labe furoris</div><div class="l">Vindicat. Haud illic tacito mala vota susurro</div><div class="l">Concipiunt. Nam, fixa canens mutandaque nulli,</div><div class="l">Mortales optare vetat: iustisque benignus</div><div class="l">Saepe dedit sedem totas mutantibus urbes,</div><div class="l">Ut Tyriis: dedit ille minas impellere belli,</div><div class="l">Ut Salaminiacum meminit mare: sustulit iras</div><div class="l">Telluris sterilis, monstrato fine: resolvit</div><div class="l">Aera tabificum. Non ullo saecula dono</div><div class="l">Nostra carent maiore deum, quam Delphica sedes</div><div class="l">Quod siluit, postquam rege timuere futura,</div><div class="l">Et superos vetuere loqui. Nec, voce negata,</div><div class="l">Cirrhaeae moerent vates; templique fruuntur</div><div class="l">Iustitio. Nam si qua deus sub pectora venit,</div><div class="l">Numinis aut poena est mors immatura recepti,</div><div class="l">Aut pretium: quippe stimulo fluctuque furoris</div><div class="l">Compages humana labat, pulsusque deorum</div><div class="l">Concutiunt fragiles animas. Sic tempore longo</div><div class="l">Immotos tripodas vastaeque silentia rupis</div><div class="l">Appius Hesperii scrutator ad ultima fati</div><div class="l">Sollicitat. Iussus sedes laxare verendas</div><div class="l">Antistes, pavidamque deis immittere vatem,</div><div class="l">Castalios circum latices nemorumque recessus</div><div class="l">Phemonoen errore vagam curisque vacantem</div><div class="l">Corripuit, cogitque fores irrumpere templi.</div><div class="l">Limine terrifico metuens consistere Phoebas,</div><div class="l">Absterrere ducem noscendi ardore futura</div><div class="l">Cassa fraude parat. Quid spes, ait, improba veri</div><div class="l">Te, Romane, trahit? Muto Parnasus hiatu</div><div class="l">Conticuit, pressitque deum: seu spiritus istas</div><div class="l">Destitit fauces, mundique in devia versum</div><div class="l">Duxit iter: seu, barbarica cum lampade Python</div><div class="l">Arsit, in immensas oneres abiere cavernas,</div><div class="l">Et Phoebi tenuere viam: seu sponte deorum</div><div class="l">Cirrha silet, fatique sat est arcana futuri</div><div class="l">Carmine longaevae vobis commissa Sibyllae:</div><div class="l">Seu Paean, solitus templis arcere nocentes,</div><div class="l">Ora quibus solvat, nostro non invenit aevo.</div><div class="l">Virginei patuere doli, fecitque negatis</div><div class="l">Numinibus metus ipse fidem. Tum torta priores</div><div class="l">Stringit vitta comas, crinesque in terga solutos</div><div class="l">Candida Phocaica complectitur infula lauro.</div><div class="l">Haerentem dubiamque premens in templa sacerdos</div><div class="l">Impulit. Illa, pavens adyti penetrale remoti</div><div class="l">Fatidicum, prima templorum in parte resistit,</div><div class="l">Atque, deum simulans, sub pectore ficta quieto</div><div class="l">Verba refert, nullo confusae murmure vocis</div><div class="l">Instinctam sacro mentem testata furore,</div><div class="l">Haud aeque laesura ducem, cui falsa canebat,</div><div class="l">Quam tripodas, Phoebique fidem. Non rupta trementi</div><div class="l">Verba sono, nec vox antri complere capacis</div><div class="l">Sufficiens spatium, nulloque horrore comarum</div><div class="l">Excussae laurus, immotaque culmina templi,</div><div class="l">Securumque nemus, veritam se credere Phoebo</div><div class="l">Prodiderant. Sentit tripodas cessare, furensque</div><div class="l">Appius: Et nobis meritas dabis, impia, poenas,</div><div class="l">Et superis, quos fingis, ait, nisi mergeris antris,</div><div class="l">Deque orbis trepidi tanto consulta tumultu</div><div class="l">Desinis ipsa loqui. Tandem conterrita virgo</div><div class="l">Confugit ad tripodas, vastisque abducta cavernis</div><div class="l">Haesit, et insueto concepit pectore numen,</div><div class="l">Quod non exhaustae per tot iam saecula rupis</div><div class="l">Spiritus ingessit vati: tandemque potitus</div><div class="l">Pectore Cirrhaeo, non umquam plenior artus</div><div class="l">Phoebados irrupit Paean: mentemque priorem</div><div class="l">Expulit, atque hominem toto sibi cedere iussit</div><div class="l">Pectore. Bacchatur demens aliena per antrum</div><div class="l">Colla ferens, vittasque dei Phoebeaque serta</div><div class="l">Erectis discussa comis, per inania templi</div><div class="l">Ancipiti cervice rotat, spargitque vaganti</div><div class="l">Obstantes tripodas, magnoque exaestuat igne,</div><div class="l">Iratum te, Phoebe, ferens. Nec verbere solo</div><div class="l">Uteris et stimulis, flammasque in viscera mergis:</div><div class="l">Accipit et fraenos: nec tantum prodere vati,</div><div class="l">Quantum scire, licet. Venit aetas omnis in unam</div><div class="l">Congeriem: miserumque premunt tot saecula pectus.</div><div class="l">Tanta patet rerum series, atque omne futurum</div><div class="l">Nititur in lucem: vocemque petentia fata</div><div class="l">Luctantur: non prima dies, non ultima mundi,</div><div class="l">Non modus Oceani, numerus non deerat arenae.</div><div class="l">Talis in Euboico vates Cumana recessu,</div><div class="l">Indignata suum multis servire furorem</div><div class="l">Gentibus, ex tanta fatorum strage superba</div><div class="l">Excerpsit Romana manu. Sic plena laborat</div><div class="l">Phemonoe Phoebo, dum te, consultor operti</div><div class="l">Castalia tellure dei, vix invenit, Appi,</div><div class="l">Inter fata diu quaerens tam magna latentem.</div><div class="l">Spumea tunc primum rabies vesana per ora</div><div class="l">Effluit, et gemitus, et anhelo clara meatu</div><div class="l">Murmura: tunc moestus vastis ululatus in antris,</div><div class="l">Extremaeque sonant, domita iam virgine, voces:</div><div class="l">Effugis ingentes, tanti discriminis expers,</div><div class="l">Bellorum, o Romane, minas: solusque quietem</div><div class="l">Euboici vasta lateris convalle tenebis.</div><div class="l">Caetera suppressit, faucesque obstruxit Apollo.</div><div class="l">Custodes tripodes fatorum, arcanaque mundi,</div><div class="l">Tuque potens veri Paean, nullumque futuri</div><div class="l">A superis celate diem, suprema ruentis</div><div class="l">Imperii, caesosque duces, et funera regum,</div><div class="l">Et tot in Hesperio collapsas sanguine gentes</div><div class="l">Cur aperire times? An nondum numina tantum</div><div class="l">Decrevere nefas? et adhuc dubitantibus astris</div><div class="l">Pompeii damnare caput, tot fata tenentur?</div><div class="l">Vindicis an gladii facinus, poenasque furoris,</div><div class="l">Regnaque ad ultores iterum redeuntia Brutos,</div><div class="l">Ut peragat fortuna, taces? Tunc pectore vatis</div><div class="l">Impactae cessere fores, expulsaque templis</div><div class="l">Prosiluit. Perstat rabies; nec cuncta locutae,</div><div class="l">Quem non emisit, superest deus. Illa feroces</div><div class="l">Torquet adhuc oculos, totoque vagantia coelo</div><div class="l">Lumina, nunc vultu pavido, nunc torva minaci:</div><div class="l">Stat numquam facies: rubor igneus inficit ora,</div><div class="l">Liventesque genas: nec, qui solet esse timenti,</div><div class="l">Terribilis sed pallor inest: nec fessa quiescunt</div><div class="l">Corda; sed, ut tumidus Boreae post flamina pontus</div><div class="l">Rauca gemit, sic muta levant suspiria vatem.</div><div class="l">Dumque a luce sacra, qua vidit fata, refertur</div><div class="l">Ad vulgare iubar, mediae venere tenebrae.</div><div class="l">Immisit Stygiam Paean in viscera Lethen,</div><div class="l">Quae raperet secreta deum. Tunc pectore verum</div><div class="l">Fugit, et ad Phoebi tripodas rediere futura:</div><div class="l">Vixque refecta cadit. Nec te vicinia leti</div><div class="l">Territat, ambiguis frustratum sortibus, Appi:</div><div class="l">Iure sed incerto mundi, subsidere regnum</div><div class="l">Chalcidos Euboicae, vana spe rapte, parabas.</div><div class="l">Heu demens, nullum belli sentire fragorem,</div><div class="l">Tot mundi caruisse malis, praestare deorum</div><div class="l">Excepta quis morte potest? Secreta tenebis</div><div class="l">Litoris Euboici, memorando condite busto,</div><div class="l">Qua maris angustat fauces saxosa Carystos,</div><div class="l">Et tumidis infesta colit qua numina Rhamnus,</div><div class="l">Arctatus rapida fervet qua gurgite pontus,</div><div class="l">Euripusque trahit, cursum mutantibus undis,</div><div class="l">Chalcidicas puppes ad iniquam classibus Aulim. <span class="">card 237</span></div><div class="l">Interea domitis Caesar remeabat Iberis,</div><div class="l">Victrices aquilas alium laturus in orbem:</div><div class="l">Cum prope fatorum tantos per prospera cursus</div><div class="l">Avertere dei. Nullo nam Marte subactus,</div><div class="l">Intra castrorum timuit tentoria ductor</div><div class="l">Perdere successus scelerum: cum paene fideles</div><div class="l">Per tot bella manus, satiatae sanguine, tandem</div><div class="l">Destituere ducem: seu moesto classica paullum</div><div class="l">Intermissa sono, claususque et frigidus ensis</div><div class="l">Expulerat belli furias: seu praemia miles</div><div class="l">Dum maiora petit, damnat caussamque ducemque,</div><div class="l">Et scelere imbutos etiamnunc venditat enses.</div><div class="l">Haud magis expertus discrimine Caesar in ullo est,</div><div class="l">Quam non e stabili, tremulo sed culmine cuncta</div><div class="l">Despiceret, staretque super titubantia fultus:</div><div class="l">Tot raptis truncus manibus, gladioque relictus</div><div class="l">Paene suo, qui tot gentes in bella trahebat,</div><div class="l">Scit non esse ducis strictos, sed militis, enses.</div><div class="l">Non pavidum iam murmur erat, nec pectore tecto</div><div class="l">Ira latens: nam quae dubias constringere mentes</div><div class="l">Caussa solet, dum quisque pavet, quibus ipse timori est,</div><div class="l">Seque putat solum regnorum iniusta gravari,</div><div class="l">Haud retinet. Quippe ipsa metus exsolverat audax</div><div class="l">Turba suos. Quidquid multis peccatur, inultum est.</div><div class="l">Effudere minas: Liceat discedere, Caesar,</div><div class="l">A rabie scelerum. Quaeris terraque marique</div><div class="l">His ferrum iugulis, animasque effundere viles</div><div class="l">Quolibet hoste paras. Partem tibi Gallia nostri</div><div class="l">Eripuit: partem duris Hispania bellis:</div><div class="l">Pars iacet Hesperia: totoque exercitus orbe</div><div class="l">Te vincente perit. Terris fudisse cruorem</div><div class="l">Quid iuvat Arctois, Rhodano Rhenoque subactis?</div><div class="l">Tot mihi pro bellis bellum civile dedisti.</div><div class="l">Cepimus expulso patriae cum tecta senatu,</div><div class="l">Quos hominum, vel quos licuit spoliare deorum?</div><div class="l">Imus in omne nefas, manibus ferroque nocentes,</div><div class="l">Paupertate pii. Finis quis quaeritur armis?</div><div class="l">Quid satis est, si Roma parum? Iam respice canos,</div><div class="l">Invalidasque manus, et inanes cerne lacertos.</div><div class="l">Usus abit vitae, bellis consumsimus aevum:</div><div class="l">Ad mortem dimitte senes. En, improba vota!</div><div class="l">Non duro liceat morientia cespite membra</div><div class="l">Ponere, non anima glebam fugiente ferire,</div><div class="l">Atque oculos morti clausuram quaerere dextram</div><div class="l">Coniugis illabi lacrimis, unique paratum</div><div class="l">Scire rogum. Liceat morbis finire senectam.</div><div class="l">Sit praeter gladios aliquod sub Caesare fatum.</div><div class="l">Quid, velut ignaros ad quae portenta paremur,</div><div class="l">Spe trahis? Usque adeo soli civilibus armis</div><div class="l">Nescimus cuius sceleris sit maxima merces?</div><div class="l">Nil actum est bellis, si nondum comperit, istas</div><div class="l">Omnia posse manus. Nec fas nec vincula iuris</div><div class="l">Hoc audere vetant. Rheni mihi Caesar in undis</div><div class="l">Dux erat, hic socius. Facinus quos inquinat, aequat.</div><div class="l">Adde, quod ingrato meritorum iudice virtus</div><div class="l">Nostra perit. Quidquid gerimus, fortuna vocatur.</div><div class="l">Nos fatum sciat esse suum. Licet omne deorum</div><div class="l">Obsequium speres: irato milite, Caesar,</div><div class="l">Pax erit. Haec fatus, totis discurrere castris</div><div class="l">Coeperat, infestoque ducem deposcere vultu.</div><div class="l">Sic eat, o superi! quando pietasque fidesque</div><div class="l">Destituunt, moresque malos sperare relictum est,</div><div class="l">Finem civili faciat discordia bello.</div><div class="l">Quem non ille ducem potuit terrere tumultus?</div><div class="l">Fata sed in praeceps solitus demittere Caesar,</div><div class="l">Fortunamque suam per summa pericula gaudens</div><div class="l">Exercere, venit: nec, dum desaeviat ira,</div><div class="l">Expectat; medios properat tentare furores.</div><div class="l">Non illis urbes spoliandaque templa negasset,</div><div class="l">Tarpeiamque Iovis sedem, matresque senatus,</div><div class="l">Passurasque infanda nurus. Vult omnia certe</div><div class="l">A se saeva peti, vult praemia Martis amari:</div><div class="l">Militia indomiti tantum mens sana timetur.</div><div class="l">Non pudet heu, Caesar, soli tibi bella placere</div><div class="l">Iam manibus damnata tuis? hos ante pigebit</div><div class="l">Sanguinis? his ferri grave ins erit ipse per omne</div><div class="l">Fasque nefasque rues Lassare, et disce sine armis</div><div class="l">Posse pati: liceat scelerum tibi ponere finem.</div><div class="l">Saeve, quid insequeris quid iam nolentibus instas?</div><div class="l">Bellum te civile fugit. Stetit aggere fulti</div><div class="l">Cespitis, intrepidus vultu, meruitque timeri</div><div class="l">Non metuens: atque haec ira dictante profatur:</div><div class="l">Qui modo in absentem vultu dextraque furebas,</div><div class="l">Miles, habes nudum promtumque ad vulnera pectus.</div><div class="l">Hic fuge, si belli finis placet, ense relicto.</div><div class="l">Detegit imbelles animos nil fortiter ausa</div><div class="l">Seditio, tantumque fugam meditata iuventus,</div><div class="l">Ac ducis invicti rebus lassata secundis.</div><div class="l">Vadite, meque meis ad bella relinquite fatis:</div><div class="l">Invenient haec arma manus, vobisque repulsis</div><div class="l">Tot reddet Fortuna viros, quot tela vacabunt.</div><div class="l">Anne fugam Magni tanta cum classe sequuntur</div><div class="l">Hesperiae gentes, nobis victoria turbam</div><div class="l">Non dabit, impulsi tantum quae praemia belli</div><div class="l">Auferat et, vestri rapta mercede laboris,</div><div class="l">Lauriferos nullo comitetur vulnere currus?</div><div class="l">Vos despecta, senes, exhaustaque sanguine turba</div><div class="l">Cernetis nostros iam plebs Romana triumphos.</div><div class="l">Caesaris an cursus vestrae sentire putatis</div><div class="l">Damnum posse fugae? veluti, si cuncta minentur</div><div class="l">Flumina, quos miscent pelago, subducere fontes,</div><div class="l">Non magis ablatis umquam descenderet aequor,</div><div class="l">Quam nunc crescit, aquis. An vos momenta putatis</div><div class="l">Ulla dedisse mihi? Numquam sic cura deorum</div><div class="l">Se premit, ut vestrae morti vestraeque saluti</div><div class="l">Fata vacent. Procerum motus haec cuncta sequuntur.</div><div class="l">Humanum paucis vivit genus. Orbis Iberi</div><div class="l">Horror et Arctoi nostro sub nomine miles,</div><div class="l">Pompeio certe fugeres duce. Fortis in armis</div><div class="l">Caesareis Labienus erat: nunc, transfuga vilis,</div><div class="l">Cum duce praelato terras atque aequora lustrat.</div><div class="l">Nec melior mihi vestra fides, si bella nec hoste</div><div class="l">Nec duce me geritis. Quisquis mea signa relinquit,</div><div class="l">Nec Pompeianis tradit sua partibus arma,</div><div class="l">Hic numquam vult esse meus. Sunt ista profecto</div><div class="l">Curae castra deis, qui me committere tantis</div><div class="l">Non nisi mutato voluerunt milite bellis.</div><div class="l">Heu, quantum Fortuna humeris iam pondera fessis</div><div class="l">Amolitur onus! sperantes omnia dextras</div><div class="l">Exarmare datur, quibus hic non sufficit orbis.</div><div class="l">Iam certe mihi bella geram: discedite castris,</div><div class="l">Tradite nostra viris ignavi signa Quirites.</div><div class="l">At paucos, quibus haec rabies auctoribus arsit,</div><div class="l">Non Caesar, sed poena tenet. Procumbite terra,</div><div class="l">Infidumque caput feriendaque tendite colla.</div><div class="l">Et tu, quo solo stabunt iam robore castra,</div><div class="l">Tiro rudis, specta poenas, et disce ferire,</div><div class="l">Disce mori. Tremuit saeva sub voce minantis</div><div class="l">Vulgus iners: unumque caput tam magna iuventus</div><div class="l">Privatum factura timet: velut ensibus ipsis</div><div class="l">Imperet, invito moturus milite ferrum.</div><div class="l">Ipse pavet, ne tela sibi dextraeque negentur</div><div class="l">Ad scelus hoc Caesar: vicit patientia saevi</div><div class="l">Spem ducis, et iugulos, non tantum praestitit enses.</div><div class="l">Nil magis, adsuetas sceleri quam perdere mentes,</div><div class="l">Atque perire timet; tam diro foederis ictu</div><div class="l">Parta quies, poenaque redit placata iuventus. <span class="">card 374</span></div><div class="l">Brundusium decimis iubet hanc adtingere castris,</div><div class="l">Et cunctas revocare rates, quas avius Hydrus,</div><div class="l">Antiquusque Taras, secretaque litora Leucae,</div><div class="l">Quas recipit Salapina palus, et subdita Sipus</div><div class="l">Montibus: Ausoniam qua torquens frugifer oram,</div><div class="l">Dalmatico Boreae, Calabroque obnoxius Austro</div><div class="l">Appulus Hadriacas exit Garganus in undas.</div><div class="l">Ipse petit trepidam tutus sine milite Romam,</div><div class="l">Iam doctam servire togae: populoque precanti</div><div class="l">Scilicet indulgens, summum dictator honorem</div><div class="l">Contigit, et laetos fecit se console fastos.</div><div class="l">Namque omnes voces, per quas iam tempore tanto</div><div class="l">Mentimur dominis, haec primum reperit aetas,</div><div class="l">Qua sibi ne ferri ius ullum Caesar abesset,</div><div class="l">Ausonias voluit gladiis miscere secures.</div><div class="l">Addidit et fasces aquilis, et nomen inane</div><div class="l">Imperii rapiens, signavit tempora digna</div><div class="l">Moesta nota. Nam quo melius Pharsalicus annus</div><div class="l">Consule notus erit? Fingit solemnis Campus,</div><div class="l">Et non admissae dirimit suffragia plebis,</div><div class="l">Decantatque tribus, et vana versat in urna.</div><div class="l">Nec coelum servare licet: tonat augure surdo,</div><div class="l">Et laetae iurantur aves, bubone sinistro.</div><div class="l">Inde perit primum quondam veneranda potestas</div><div class="l">Iuris inops: careat tantum ne nomine tempus,</div><div class="l">Menstruus in fastos distinguit saecula consul.</div><div class="l">Nec non Iliacae numen quod praesidet Albae,</div><div class="l">Haud meritum Latio sollemnia sacra subacto,</div><div class="l">Vidit flammifera confectas nocte Latinas.</div><div class="l">Inde rapit cursus, et, quae piger Appulus arva</div><div class="l">Deseruit rastris, et inerti tradidit herbae,</div><div class="l">Ocior et coeli flammis et tigride foeta</div><div class="l">Transcurrit; curvique tenens Minoia tecta</div><div class="l">Brundusii, clausas ventis brumalibus undas</div><div class="l">Invenit, et pavidas hiberno sidere classes.</div><div class="l">Turpe duci visum, rapiendi tempora belli</div><div class="l">In segnes exisse moras, portuque teneri,</div><div class="l">Dum pateat tutum vel non felicibus aequor.</div><div class="l">Expertes animos pelagi sic robore complet:</div><div class="l">Fortius hiberni flatus, coelumque fretumque</div><div class="l">Cum cepere, tenent, quam quos incumbere certos</div><div class="l">Perfida nubiferi vetat inconstantia veris.</div><div class="l">Nec maris anfractus lustrandaque litora nobis,</div><div class="l">Sed recti fluctus soloque Aquilone secandi.</div><div class="l">Hic utinam summi curvet carchesia mali,</div><div class="l">Incumbatque furens, et Graia ad moenia perflet,</div><div class="l">Ne Pompeiani Phaeacum e litore toto</div><div class="l">Languida iactatis comprendant carbasa remis:</div><div class="l">Rumpite, quae retinent felices vincula proras.</div><div class="l">Iamdudum nubes et saevas perdimus undas.</div><div class="l">Sidera prima poli, Phoebo labente sub undas,</div><div class="l">Exierant, et luna suas iam fecerat umbras,</div><div class="l">Cum pariter solvere rates, totosque rudentes</div><div class="l">Laxavere sinus: et flexo navita cornu</div><div class="l">Obliquat laevo pede carbasa, summaque pandens</div><div class="l">Suppara velorum perituras colligit auras.</div><div class="l">Ut primum levior propellere lintea ventus</div><div class="l">Incipit, exiguumque tument, mox reddita malo</div><div class="l">In mediam cecidere ratem: terraque relicta,</div><div class="l">Non valet ipsa sequi puppes, quae vexerat aura.</div><div class="l">Aequora lenta iacent, alto torpore ligata.</div><div class="l">Pigrius immotis haesere paludibus undae.</div><div class="l">Sic stat iners Scythicas adstringens Bosporus undas,</div><div class="l">Cum, glacie retinente, fretum non impulit Ister,</div><div class="l">Immensumque gelu tegitur mare: comprimit unda,</div><div class="l">Deprendit quascunque rates: nec pervia velis</div><div class="l">Aequora frangit eques, fluctuque latente sonantem</div><div class="l">Orbita migrantis scindit Maeotida Bessi.</div><div class="l">Saeva quies pelagi, moestoque ignava profundo</div><div class="l">Stagna iacentis aquae: veluti deserta rigente</div><div class="l">Aequora natura cessant, pontusque vetustas</div><div class="l">Oblitus servare vices, non commeat aestu,</div><div class="l">Non horrore tremit, non solis imagine vibrat</div><div class="l">Casibus innumeris fixae patuere carinae,</div><div class="l">Illinc infestae classes et inertia tonsis</div><div class="l">Aequora moturae; gravis hinc languore profundi</div><div class="l">Obsessis ventura fames. Nova vota timori</div><div class="l">Sunt inventa novo, fluctus nimiasque precari</div><div class="l">Ventorum vires, dum se torpentibus unda</div><div class="l">Excutiat stagnis, et sit mare. Nubila nusquam</div><div class="l">Undarumque minae: coelo languente fretoque,</div><div class="l">Naufragii spes omnis abit. Sed nocte fugata,</div><div class="l">Laesum nube dies iubar extulit, imaque sensim</div><div class="l">Concussit pelagi, movitque Ceraunia nautis.</div><div class="l">Inde rapi coepere rates, atque aequora classem</div><div class="l">Curva sequi, quae iam vento fluctuque secundo</div><div class="l">Lapsa Palaestinas uncis confixit arenas.</div><div class="l">Prima duces vidit iunctis consistere castris</div><div class="l">Tellus, quam volucer Genusus, quam mollior Apsus</div><div class="l">Circueunt ripis. Apso gestare carinas</div><div class="l">Caussa palus, leni quam fallens egerit unda.</div><div class="l">At Genusum nunc sole nives, nunc imbre solutae</div><div class="l">Praecipitant: neuter longo se gurgite lassat,</div><div class="l">Sed minimum terrae, vicino litore, novit.</div><div class="l">Hoc fortuna loco tantae duo nomina famae</div><div class="l">Composuit: miserique fuit spes irrita mundi</div><div class="l">Posse duces parva campi statione diremtos</div><div class="l">Admotum damnare nefas. Nam cernere vultus</div><div class="l">Et voces audire datur: multosque per annos</div><div class="l">Dilectus tibi, Magne, socer, post pignera tanta</div><div class="l">Sanguinis, infausti sobolem mortemque nepotis,</div><div class="l">Te nisi Niliaca propias non vidit arena. <span class="">card 476</span></div><div class="l">Caesaris adtonitam miscenda ad proelia mentem</div><div class="l">Ferre moras scelerum partes iussere relictae.</div><div class="l">Ductor erat cunctis audax Antonius armis,</div><div class="l">Iam tunc civili meditatus Leucada bello.</div><div class="l">Illum saepe minis Caesar precibusque morantem</div><div class="l">Evocat: O mundi tantorum caussa malorum,</div><div class="l">Quid superos et fata tenes? Sunt cetera cursu</div><div class="l">Acta meo: summam rapti per prospera belli</div><div class="l">Te poscit Fortuna manum. Num rupta vadosis</div><div class="l">Syrtibus incerto Libye nos dividit aestu?</div><div class="l">Numquid inexperto tua credimus arma profundo,</div><div class="l">Inque novos traheris casus? Ignave, venire</div><div class="l">Te Caesar, non ire, iubet. Prior ipse per hostes</div><div class="l">Percussi medias alieni iuris arenas.</div><div class="l">Tui mea castra times? Pereuntia tempora fati</div><div class="l">Conqueror: in ventos impendo vota, fretumque.</div><div class="l">Ne retine dubium cupientes ire per aequor:</div><div class="l">Si bene nota mihi est, ad Caesaris arma iuventus</div><div class="l">Naufragio venisse volet. Iam voce doloris</div><div class="l">Utendum est: non ex aequo divisimus orbem.</div><div class="l">Epirum Caesarque tenet totusque senatus:</div><div class="l">Ausoniam tu solus habes. His terque quaterque</div><div class="l">Vocibus excitum postquam cessare videbat,</div><div class="l">Dum se deesse deis, ac non sibi numina, credit,</div><div class="l">Sponte per incautas audet tentare tenebras,</div><div class="l">Quod iussi timuere, fretum, temeraria prono</div><div class="l">Expertus cessisse deo: fluctusque verendos</div><div class="l">Classibus, exigua sperat superare carina.</div><div class="l">Solverat armorum fessas nox languida curas:</div><div class="l">Parta quies miseris, in quorum pectora somno</div><div class="l">Dat vires fortuna minor. Iam castra silebant;</div><div class="l">Tertia iam vigiles commoverat hora secundos:</div><div class="l">Caesar sollicito per vasta silentia gressu</div><div class="l">Vix famulis audenda parat: cunctisque relictis,</div><div class="l">Sola placet Fortuna comes. Tentoria postquam</div><div class="l">Egressus, vigilum somno cedentis membra</div><div class="l">Transsiluit, questus tacite quod fallere posset.</div><div class="l">Litora curva legit, primisque invenit in undis</div><div class="l">Rupibus exesis haerentem fune carinam.</div><div class="l">Rectorem dominumque ratis secura tenebat</div><div class="l">Haud procul inde domus, non ullo robore fulta,</div><div class="l">Sed sterili iunco cannaque intexta palustri,</div><div class="l">Et latus inversa nudum munita phaselo.</div><div class="l">Haec Caesar bis terque manu quassantia tectum</div><div class="l">Limina commovit. Molli consurgit Amyclas,</div><div class="l">Quem dabat alga, toro. Quisnam mea nafragus, inquit,</div><div class="l">Tecta petit? aut quem nostrae Fortuna coegit</div><div class="l">Auxilium sperare casae? Sic fatus, ab alto</div><div class="l">Aggere iam tepidae sublato fune favillae,</div><div class="l">Scintillam tenuem commotos pavit in ignes;</div><div class="l">Securus belli: praedam civilibus armis</div><div class="l">Scit non esse casas. O vitae tuta facultas</div><div class="l">Pauperis, angustique lares! o munera nondum</div><div class="l">Intellecta deum! quibus hoc contingere templis</div><div class="l">Aut potuit muris, nullo trepidare tumultu,</div><div class="l">Caesarea pulsante manu? Tum poste recluso,</div><div class="l">Dux ait: Exspecta votis maiora modestis,</div><div class="l">Spesque tuas laxa, iuvenis. Si iussa secutus</div><div class="l">Me vehis Hesperiam, non ultra cuncta carinae</div><div class="l">Debebis, manibusque inopem duxisse senectam.</div><div class="l">Ne cessa praebere deo tua fata, volenti</div><div class="l">Angustos opibus subitis implere Penates.</div><div class="l">Sic fatur: quamquam plebeio tectus amictu,</div><div class="l">Indocilis privata loqui. Tum pauper Amyclas:</div><div class="l">Multa quidem prohibent nocturno credere ponto.</div><div class="l">Nam sol non rutilas deduxit in aequora nubes</div><div class="l">Concordesque tulit radios: Noton altera Phoebi,</div><div class="l">Altera pars Borean diducta luce vocabat.</div><div class="l">Orbe quoque exhaustus medio languensque recessit,</div><div class="l">Spectantes oculos infirmo lumine passus.</div><div class="l">Lunaque non gracili surrexit lucida cornu,</div><div class="l">Aut orbis medii puros exesa recessus:</div><div class="l">Nec duxit recto tenuata cacumina cornu,</div><div class="l">Ventorumque nota rubuit: tum lurida pallens</div><div class="l">Ora tulit, vultu sub nubem tristis ituro.</div><div class="l">Sed mihi nec motus nemorum, nec litoris ictus,</div><div class="l">Nec placet incertus, qui provocat aequora, Delphin:</div><div class="l">Aut siccum quod mergus amat: quodque ausa volare</div><div class="l">Ardea sublimis pennae confisa natanti:</div><div class="l">Quodque caput spargens undis, velut occupet imbrem,</div><div class="l">Instabili gressu metitur litora cornix.</div><div class="l">Sed si magnarum poscunt discrimina rerum,</div><div class="l">Haud dubitem praebere manus. Vel litora tangam</div><div class="l">Iussa, vel hoc potius pelagus flatusque negabunt.</div><div class="l">Haec fatus, solvensque ratem, dat carbasa ventis:</div><div class="l">Ad quorum motus non solum lapsa per altum</div><div class="l">Aera dispersos traxere cadentia sulcos</div><div class="l">Sidera: sed summis etiam quae fixa tenentur</div><div class="l">Astra polis, sunt visa quati. Niger inficit horror</div><div class="l">Terga maris: longo per multa volumina tractu</div><div class="l">Aestuat unda minax, flatusque incerta futuri:</div><div class="l">Turbida testantur conceptos aequora ventos.</div><div class="l">Tunc rector trepidae fatur ratis: Adspice, saevum</div><div class="l">Quanta paret pelagus. Zephyros intendat, an Euros,</div><div class="l">Incertum est. Puppim dubius ferit undique pontus.</div><div class="l">Nubibus et coelo Notus est: si murmura ponti</div><div class="l">Consulimus, Cori verrunt mare. Gurgite tanto,</div><div class="l">Nec ratis Hesperias tanget, nec naufragus oras.</div><div class="l">Desperare viam et vetitos convertere cursus,</div><div class="l">Sola salus. Liceat vexata litora puppe</div><div class="l">Prendere, ne longe nimium sit proxima tellus.</div><div class="l">Fisus cuncta sibi cessura pericula Caesar,</div><div class="l">Sperne minas, inquit, pelagi, ventoque furenti</div><div class="l">Trade sinum. Italiam si coelo auctore recusas,</div><div class="l">Me pete. Sola tibi caussa haec est iusta timoris,</div><div class="l">Vectorem non nosse tuum; quem numina numquam</div><div class="l">Destituunt, de quo male tunc Fortuna meretur,</div><div class="l">Cum post vota venit. Medias perrumpe procellas,</div><div class="l">Tutela secure mea. Coeli iste fretique,</div><div class="l">Non puppis nostrae labor est: hanc Caesare pressam</div><div class="l">A fluctu defendet onus. Ne longa furori</div><div class="l">Ventorum saevo dubitur mora: proderit undis</div><div class="l">Ista ratis. Ne flecte manus: fuge proxima velis</div><div class="l">Litora: tum Calabro portu te crede potitum,</div><div class="l">Cum iam non poterit puppi nostraeque saluti</div><div class="l">Altera terra dari Quid tanta strage paretur,</div><div class="l">Ignoras? Quaerit pelagi coelique tumultu</div><div class="l">Quid praestet Fortuna mihi. <span class="">card 593</span></div><div class="l">Non plura locuto,</div><div class="l">Avulsit laceros, percussa puppe, rudentes</div><div class="l">Turbo rapax, fragilemque super volitantia malum</div><div class="l">Vela tulit: sonuit victis compagibus alnus.</div><div class="l">Inde ruunt toto congesta pericula mundo.</div><div class="l">Primus ab Oceano caput exeris Atlanteo,</div><div class="l">Core, movens aestus: iam te tollente furebat</div><div class="l">Pontus, et in scopulos totas erexerat undas.</div><div class="l">Occurrit gelidus Boreas, pelagusque retundit:</div><div class="l">Et dubium pendet, vento cui pareat, aequor.</div><div class="l">Sed Scythici vicit rabies Aquilonis, et undas</div><div class="l">Torsit, et abstrusas penitus vada fecit arenas.</div><div class="l">Nec perfert pontum Boreas ad saxa, suumque</div><div class="l">In fluctus Cori frangit mare: motaque possunt</div><div class="l">Aequora subductis etiam concurrere ventis.</div><div class="l">Non Euri cessasse minas, non imbribus atrum</div><div class="l">Aeolii iacuisse Notum sub carcere saxi</div><div class="l">Crediderim: cunctos solita de parte ruentes</div><div class="l">Defendisse suas violento turbine terras;</div><div class="l">Sic pelagus mansisse loco. Non parva procellis</div><div class="l">Aequora rapta ferunt: Aegeas transit in undas</div><div class="l">Tyrrhenum: sonat Ionio vagus Hadria ponto.</div><div class="l">Ah quoties frustra pulsatos aequore montes</div><div class="l">Obruit illa dies! quam celsa cacumina pessum</div><div class="l">Tellus victa dedit! Non illo litore surgunt</div><div class="l">Tam validi fluctus, alioque ex orbe voluti</div><div class="l">A magno venere mari, mundumque coercens</div><div class="l">Monstriferos agit unda sinus. Sic rector Olympi</div><div class="l">Cuspide fraterna lassatum in saecula fulmen</div><div class="l">Adiuvit, regnoque accessit terra secundo,</div><div class="l">Cum mare convolvit gentes, cum litora Tethys</div><div class="l">Noluit ulla pati, coelo contenta teneri.</div><div class="l">Nunc quoque tanta maris moles crevisset in astra,</div><div class="l">Ni superum rector pressisset nubibus undas.</div><div class="l">Non coeli nox illa fuit: latet obsitus aer</div><div class="l">Infernae pallore domus, nimbisque gravatus</div><div class="l">Deprimitur, fluctusque in nubibus accipit imbrem.</div><div class="l">Lux etiam metuenda perit, nec fulgura currunt</div><div class="l">Clara, sed obscurum nimbosus dissilit aer.</div><div class="l">Tunc superum convexa fremunt, atque arduus axis</div><div class="l">Insonuit, motaque poli compage laborant</div><div class="l">Extimuit natura chaos: rupisse videntur</div><div class="l">Concordes elementa moras, rursusque redire</div><div class="l">Nox manes mixtura deis. Spes una salutis,</div><div class="l">Quod tanta mundi nondum periere ruina.</div><div class="l">Quantum Leucadio placidus de vertice pontus</div><div class="l">Despicitum; tantum nautae videre trementes</div><div class="l">Fluctibus e summis praeceps mare: quumque tumentes</div><div class="l">Rursus hiant undae, vix eminet aequore malus.</div><div class="l">Nubila tanguntur velis, et terra carina.</div><div class="l">Nam pelagus, qua parte sedet, non celat arenas:</div><div class="l">Exhaustum in tumulos, omnisque in fluctibus unda est.</div><div class="l">Artis opem vicere metus: nescitque magister,</div><div class="l">Quam frangat, cui cedat aquae. Discordia ponti</div><div class="l">Succurrit miseris, fluctusque evertere puppim</div><div class="l">Non valet in fluctus: victum latus unda repellens</div><div class="l">Erigit, atque omni surgit ratis ardua vento.</div><div class="l">Non humilem Sasona vadis, non litora curvae</div><div class="l">Thessaliae saxosa pavent, oraeque malignos</div><div class="l">Ambraciae portus: scopulosa Ceraunia nautae</div><div class="l">Summa timent. Credit iam digna pericula Caesar</div><div class="l">Fatis esse suis. Tantusne evertere, dixit,</div><div class="l">Me superis labor est: parva quem puppe sedentem</div><div class="l">Tam magno petiere mari? Si gloria leti</div><div class="l">Est pelago donata mei, bellisque negamur;</div><div class="l">Intrepidus, quamcunque datis mihi numina, mortem</div><div class="l">Accipiam. Licet ingentes abruperit actus</div><div class="l">Festinata dies fatis; sat magna peregi.</div><div class="l">Arctoas domui gentes: inimica subegi</div><div class="l">Arma metu: vidit Magnum mihi Roma secundum.</div><div class="l">Iussa plebe tuli fasces per bella negatos.</div><div class="l">Nulla meis aberit titulis Romana potestas.</div><div class="l">Nesciet hoc quisquam, nisi tu, quae sola meorum</div><div class="l">Conscia votorum es, me, quamvis plenus honorum</div><div class="l">Et dictator eam Stygias et consul ad umbras,</div><div class="l">Privatum, Fortuna, mori. Mihi funere nullo</div><div class="l">Est opus, o superi: lacerum retinete cadaver</div><div class="l">Fluctibus in mediis: desint mihi busta rogusque,</div><div class="l">Dum metuar semper, terraque exspecter ab omni.</div><div class="l">Haec fatum decimus, dictu mirabile, fluctus</div><div class="l">Invalida cum puppe levat: nec rursus ab alto</div><div class="l">Aggere deiecit pelagi, sed pertulit unda,</div><div class="l">Scruposisque angusta vacant ubi litora saxis,</div><div class="l">Imposuit terrae. Pariter tot regna, tot urbes</div><div class="l">Fortunamque suam, tacta tellure, recepit.</div><div class="l">Sed non tam remeans Caesar iam luce propinqua,</div><div class="l">Quam tacita sua castra fuga comitesque fefellit.</div><div class="l">Circumfusa duci flevit, gemituque suorum</div><div class="l">Et non ingratis incessit turba querelis:</div><div class="l">Quo te, dure, tulit virtus temeraria, Caesar?</div><div class="l">Aut quae nos viles animas in fata relinquens,</div><div class="l">Invitis spargenda dabas tua membra procellis?</div><div class="l">Cum tot in hac anima populorum vita salusque</div><div class="l">Pendeat, et tantus caput hoc sibi fecerit orbis,</div><div class="l">Saevitia est voluisse mori. Nullusne tuorum</div><div class="l">Emeruit comitum, fatis non posse superstes</div><div class="l">Esse tuis? Cum te raperet mare, corpora segnis</div><div class="l">Nostra sopor tenuit. Pudet, heu! Tibi caussa petendae</div><div class="l">Haec fuit Hesperiae: visum est, committere quemquam</div><div class="l">Tam saevo, crudele, mari. Sors ultima rerum</div><div class="l">In dubios casus et prona pericula mortis</div><div class="l">Praecipitare solet. Mundi iam summa tenentem</div><div class="l">Permisisse mari! Tantum quid numina lassas?</div><div class="l">Sufficit ad belli summam favor iste laborque</div><div class="l">Fortunae, quod te nostris impegit arenis?</div><div class="l">Hine usus placuere deum, non rector ut orbis,</div><div class="l">Nec dominus rerum, sed felix naufragus esses?</div><div class="l">Talia iactantes, discussa nocte serenus</div><div class="l">Oppressit cum sole dies, fessumque tumentes</div><div class="l">Composuit pelagus, ventis patientibus, undas.</div><div class="l">Nec non Hesperii lassatum fluctibus aequor</div><div class="l">Ut videre duces, purumque insurgere coelo</div><div class="l">Fracturum pelagus Borean, solvere carinas,</div><div class="l">Quas ventus ductaeque pari moderamine dextrae</div><div class="l">Permixtas habuere diu: latumque per aequor,</div><div class="l">Ut terrestre, coit, consertis puppibus, agmen.</div><div class="l">Sed nox saeva modum venti velique tenorem</div><div class="l">Eripuit nautis, excussitque ordine puppes.</div><div class="l">Strymona sic gelidum, bruma pellente, relinquunt</div><div class="l">Poturae te, Nile, grues, primoque volatu</div><div class="l">Effingunt varias, casu monstrante, figuras.</div><div class="l">Mox ubi percussit tensas Notus altior alas,</div><div class="l">Confusos temere immixtae glomerantur in orbes,</div><div class="l">Et turbata perit dispersis littera pennis.</div><div class="l">Cum primum redeunte die violentior aer</div><div class="l">Puppibus incubuit, Phoebeo concitus ortu,</div><div class="l">Praetereunt frustra tentati litora Lissi,</div><div class="l">Nymphaeumque tenent. Nudas Aquilonibus undas</div><div class="l">Succedens Boreae iam portum fecerat Auster. <span class="">card 722</span></div><div class="l">Undique collatis in robur Caesaris armis,</div><div class="l">Summa videns duri Magnus discrimina Martis</div><div class="l">Iam castris instare suis, seponere tutum</div><div class="l">Coniugii decrevit onus, Lesboque remotam</div><div class="l">Te procul a saevi strepitu, Cornelia, belli</div><div class="l">Occulere. Heu quantum mentes dominatur in aequas</div><div class="l">Iusta Venus! Dubium trepidumque ad proelia, Magne,</div><div class="l">Te quoque fecit amor: quod nolles stare sub ictu</div><div class="l">Fortunae, quo mundus erat Romanaque fata,</div><div class="l">Coniux sola fuit. Mentem iam verba paratam</div><div class="l">Destituunt, blandaeque iuvat ventura trahentem</div><div class="l">Indulgere morae, et tempus subducere fatis.</div><div class="l">Nocte sub extrema, pulso torpore quietis,</div><div class="l">Dum fovet amplexu gravidum Cornelia curis</div><div class="l">Pectus, et aversi petit oscula grata mariti:</div><div class="l">Humentes mirata genas, percussaque caeco</div><div class="l">Vulnere, non audet flentem deprendere Magnum.</div><div class="l">Ille gemens: Vita non nunc mihi dulcior, inquit,</div><div class="l">Cum taedet vitae, laeto sed tempore, coniux,</div><div class="l">Venit moesta dies, et quam nimiumque parumque</div><div class="l">Distulimus: iam totus adest in proelia Caesar.</div><div class="l">Cedendum est bellis: quorum tibi tuta latebra</div><div class="l">Lesbos erit. Desiste preces tentare: negavi</div><div class="l">Iam mihi: non longos a me patiere recessus.</div><div class="l">Pracipites aderunt casus: properante ruina,</div><div class="l">Summa cadunt. Satis est audisse pericula Magni:</div><div class="l">Meque tuus decepit amor, civilia bella</div><div class="l">Si spectare potes. Nam me iam, Marte parato,</div><div class="l">Securos cepisse pudet cum coniuge somnos,</div><div class="l">Eque tuo, miserum quatiunt cum classica mundun,</div><div class="l">Surrexisse sint. Vereor civilibus armis</div><div class="l">Pompeium nullo tristem committere damno.</div><div class="l">Tutior interea populis, et tutior omni</div><div class="l">Rege, late, positamque procul fortuna mariti</div><div class="l">Non tota te mole premat. Si numina nostras</div><div class="l">Impulerint acies, maneat pars optima nostri;</div><div class="l">Sitque mihi, si fata premant victorque cruentus</div><div class="l">Quo fugisse velim. Vix tantum infirma dolorem</div><div class="l">Cepit, et adtonito cessere e pectore sensus.</div><div class="l">Tandem vix moestas potuit proferre querelas:</div><div class="l">Nil mihi de fatis thalami superisque relictum est,</div><div class="l">Magne, queri: nostros non rumpit funus amores,</div><div class="l">Nec diri fax summa rogi: sed sorte frequenti</div><div class="l">Plebeiaque nimis careo dimissa marito.</div><div class="l">Hostis ad adventuum rumpamus foedera tedae:</div><div class="l">Placemus socerum. Sic est tibi cognita, Magne,</div><div class="l">Nostra fide? credisne aliquid mihi tutius esse,</div><div class="l">Quam tibi? non olim casu pendemus ab uno?</div><div class="l">Fulminibus me, saeve, iubes tantaeque ruinae</div><div class="l">Absentem praestare caput? secura videtur</div><div class="l">Sors tibi, cum facias etiam nunc vota, perisse?</div><div class="l">Ut nolim servire malis, sed morte parata</div><div class="l">Te sequar ad manes; feriat dum moesta remotas</div><div class="l">Fama procul terras, vivam tibi nempe superstes.</div><div class="l">Adde, quod adsuescis fatis, tantumque dolorem</div><div class="l">Crudelis me ferre doces. Ignosce fatenti:</div><div class="l">Posse pati, timeo. Quodsi sunt vota, deisque</div><div class="l">Audior, eventus rerum sciet ultima coniux.</div><div class="l">Sollicitam rupes, iam te victore, tenebunt:</div><div class="l">Et puppim, quae fata ferat tam laeta, timebo.</div><div class="l">Nec solvent audita metus mihi prospera belli,</div><div class="l">Cum, vacuis proiecta locis, a Caesare possim</div><div class="l">Vel fugiente capi. Notescent litora clari</div><div class="l">Nominis exsilio, positaque ibi coniuge Magni,</div><div class="l">Quis Mitylenaeas poterit nescire latebras?</div><div class="l">Hoc precor extremum, si nil tibi victa relinquent</div><div class="l">Tutius arma fuga, cum te commiseris undis,</div><div class="l">Quolibet infaustam potius deflecte carinam:</div><div class="l">Litoribus quaerere meis. Sic fata, relictis</div><div class="l">Exsiluit stratis amens, tormentaque nulla</div><div class="l">Vult differre mora. Non moesti pectora Magni</div><div class="l">Sustinet amplexu dulci, non colla tenere:</div><div class="l">Extremusque perit tam longi fructus amoris:</div><div class="l">Praecipitantque suos luctus, <span class="strikethrough">neuterque recedens</span></div><div class="l"><span class="strikethrough">Sustinuit dixisse, vale</span> vitamque per omnem</div><div class="l">Nulla fuit tam moesta dies. Nam cetera damna</div><div class="l">Durata iam mente malis firmaque tulerunt.</div><div class="l">Labitur infelix, manibusque excepta suorum</div><div class="l">Fertur ad aequoreas, ac se prosternit, arenas,</div><div class="l">Litoraque ipsa tenet, tandemque illata carinae est.</div><div class="l">Non sic infelix patiam portusque reliquit</div><div class="l">Hesperios, saevi premerent cum Caesaris arma.</div><div class="l">Fida comes Magni vadit duce sola relicto,</div><div class="l">Pompeiumque fugit. Quae nox sibi proxima venit,</div><div class="l">Insomnis. Viduo tum primum frigida lecto</div><div class="l">Atque insueta quies uni, nudumque marito</div><div class="l">Non haerente latus. Somno quam saepe gravata</div><div class="l">Deceptis vacuum manibus complexa cubile est,</div><div class="l">Atque oblita fugae quaesivit nocte maritum</div><div class="l">Nam, flamma quamvis tacitas urgente medullas,</div><div class="l">Non iuvat in toto corpus iactare cubili:</div><div class="l">Servatur pars illa tori. Caruisse timebat</div><div class="l">Pompeio: sed non superi tam laeta parabant.</div><div class="l">Instabat, miserae Magnum quae redderet hora. </div></div><div class="textpart" id="index.xml-body.1_div.2_div.6"><h3><span class="headingNumber">2.6. </span></h3><span class="">card 1</span><div class="l">Postquam castra duces, pugnae iam mente propinqui,</div><div class="l">Imposuere iugis, admotaque cominus arma,</div><div class="l">Parque suum videri dei, capere omnia Caesar</div><div class="l">Moenia Graiorum spernit, Martemque secundum</div><div class="l">Iam nisi de genero fatis debere recusat.</div><div class="l">Funestam mundo votis petit omnibus horam,</div><div class="l">In casum quae cuncta ferat. Placet alea fati</div><div class="l">Alterutrum mersura caput. Ter collibus omnes</div><div class="l">Explicuit turmas et signa minantia pugnam,</div><div class="l">Testatus numquam Latiae se deesse ruinae.</div><div class="l">Ut videt ad nullos exciri posse tumultus</div><div class="l">In pugnam generum, sed clauso fidere vallo,</div><div class="l">Signa movet, tectusque via dumosa per arva</div><div class="l">Dyrrhachii praeceps rapiendas tendit ad arces.</div><div class="l">Hoc iter aequoreo praecepit limite Magnus,</div><div class="l">Quemque vocat collem Taulantius incola Petram,</div><div class="l">Insedit castris, Ephyraeaque moenia servat,</div><div class="l">Defendens tutam vel solis turribus urbem.</div><div class="l">Non opus hanc veterum nec moles structa tuetur</div><div class="l">Humanusque labor, facilis, licet ardua tollat,</div><div class="l">Cedere vel bellis, vel cuncta moventibus annis:</div><div class="l">Sed munimen habet, nullo quassabile ferro,</div><div class="l">Naturam sedemque loci. Nam clausa profundo</div><div class="l">Undique praecipiti scopulisque vomentibus aequor,</div><div class="l">Exiguo debet, quod non est insula, colli.</div><div class="l">Terribiles ratibus sustentant moenia cautes,</div><div class="l">Ioniumque furens rapido cum tollitur Austro,</div><div class="l">Templa domosque quatit, spumatque in culmina pontus.</div><div class="l">Huc avidam belli rapuit spes improba mentem</div><div class="l">Caesaris, ut vastis diffusum collibus hostem</div><div class="l">Cingeret ignarum, ducto procul aggere valli.</div><div class="l">Metitur terras oculis: nec cespite tantum</div><div class="l">Contentus fragili subitos adtollere muros,</div><div class="l">Ingentes cautes, avulsaque saxa metallis,</div><div class="l">Graiorumque domos, direptaque moenia transfert.</div><div class="l">Exstruitur, quod non aries impellere saevus,</div><div class="l">Quod non ulla queat violenti machina belli.</div><div class="l">Franguntur montes, planumque per ardua Caesar</div><div class="l">Ducit opus: pandit fossas, turritaque summis</div><div class="l">Disponit castella iugis, magnoque recursu</div><div class="l">Amplexus fines, saltus, nemorosaque tesqua,</div><div class="l">Et silvas, vastaque feras indagine claudit.</div><div class="l">Non desunt campi, non desunt pabula Magno,</div><div class="l">Castraque Caesareo circumdatus aggere mutat.</div><div class="l">Flumina tot cursus illic exorta fatigant,</div><div class="l">Illic mersa suos: operumque ut summa revisat,</div><div class="l">Defessus Caesar mediis intermanet agris.</div><div class="l">Nunc vetus Iliacos adtollat fabula muros,</div><div class="l">Adscribatque deis: fragili circumdata testa</div><div class="l">Moenia mirentur refugi Babylonia Parthi.</div><div class="l">En, quantum Tigris, quantum celer ambit Orontes,</div><div class="l">Assyriis quantum populis telluris Eoae</div><div class="l">Sufficit in regnum, subitum bellique tumultu</div><div class="l">Raptum clausit opus. Tanti periere labores.</div><div class="l">Tot potuere manus adiungere Seston Abydo,</div><div class="l">Ingestoque solo Phryxeum elidere pontum,</div><div class="l">Aut Pelopis latis Ephyren abrumpere regnis,</div><div class="l">Et ratibus longae flexus donare Maleae,</div><div class="l">Aut aliquem mundi, quamvis natura negasset,</div><div class="l">In melius mutare locum. Coit area belli:</div><div class="l">Hic alitur sanguis terras fluxurus in omnes,</div><div class="l">Hic et Thessalicae clades, Libycaeque tenentur.</div><div class="l">Aestuat angusta rabies civilis arena.</div><div class="l">Prima quidem surgens operum structura fefellit</div><div class="l">Pompeium: veluti mediae qui tutus in arvis</div><div class="l">Sicaniae rabidum nescit latrare Pelorum:</div><div class="l">Aut vaga cum Tethys Rutupinaque litora fervent,</div><div class="l">Unda Caledonios fallit turbata Britannos.</div><div class="l">Ut primum vasto septas videt aggere terras,</div><div class="l">Ipse quoque a tuta deducens agmina Petra</div><div class="l">Diversis spargit tumulis, ut Caesaris arma</div><div class="l">Laxet, et effuso claudentem milite tendat:</div><div class="l">Ac tantum septi vallo sibi vindicat agri,</div><div class="l">Parva Mycenaeae quantum sacrata Dianae</div><div class="l">Distat ab excelsa nemoralis Aricia Roma:</div><div class="l">Quoque modo Romae praelapsus moenia Tibris</div><div class="l">In mare descendit, si nusquam torqueat amnem.</div><div class="l">Classica nulla sonant, iniussaque tela vagantur:</div><div class="l">Et fit saepe nefas, iaculum tentante lacerto.</div><div class="l">Maior cura duces miscendis abstrahit armis.</div><div class="l">Pompeium exhaustae praebenda ad pabula terrae,</div><div class="l">Quae currens obtrivit eques, gradibusque citatis</div><div class="l">Ungula frondentem discussit cornea campum.</div><div class="l">Belliger adtonsis sonipes defessus in arvis,</div><div class="l">Advectos cum plena ferant praesepia culmos,</div><div class="l">Ore novas poscens moribundus labitur herbas,</div><div class="l">Et tremulo medios abrumpit poplite gyros.</div><div class="l">Corpora dum solvit tabes, et digerit artus,</div><div class="l">Traxit iners coelum fluidae contagia pestis</div><div class="l">Obscuram in nubem. Tali spiramine Nesis</div><div class="l">Emittit stygium nebulosis aera saxis,</div><div class="l">Antraque letiferi rabiem Typhonis anhelant.</div><div class="l">Inde labant populi, coeloque paratior unda</div><div class="l">Omne pati virus duravit viscera coeno.</div><div class="l">Iam riget atra cutis, distentaque lumina rumpit:</div><div class="l">Igneaque in vultus, et sacro fervida morbo</div><div class="l">Pestis abit, fessumque caput se ferre recusat.</div><div class="l">Iam magis atque magis praeceps agit omnia fatum:</div><div class="l">Nec medii dirimunt morbi vitamque necemque,</div><div class="l">Sed languor cum morte venit: turbaque cadentum</div><div class="l">Aucta lues, dum mixta iacent incondita vivis</div><div class="l">Corpora. Nam miseros ultra tentoria cives</div><div class="l">Spargere funus erat. Tamen hos minuere labores</div><div class="l">A tergo pelagus, pulsusque Aquilonibus aer,</div><div class="l">Litoraque, et plenae peregrina messe carinae.</div><div class="l">At liber terrae spatiosis collibus hostis</div><div class="l">Aere non pigro, nec inertibus angitur undis:</div><div class="l">Sed patitur saevam, veluti circumdatus arcta</div><div class="l">Obsidione, famem. Nondum surgentibus altam</div><div class="l">In segetem culmis, cernit miserabile vulgus</div><div class="l">In pecudum cecidisse cibos, et carpere dumos,</div><div class="l">Et foliis spoliare nemus, letumque minantes</div><div class="l">Vellere ab ignotis dubias radicibus herbas.</div><div class="l">Quae mollire queunt flamma, quae frangere morsu,</div><div class="l">Quaeque per abrasas utero demittere fauces,</div><div class="l">Plurimaque humanis ante hoc incognita mensis</div><div class="l">Diripiens miles, saturum tamen obsidet hostem.</div><div class="l">Ut primum libuit ruptis evadere claustris <span class="">card 119</span></div><div class="l">Pompeio, cunctasque sibi permittere terras:</div><div class="l">Non obscura petit latebrosae tempora noctis,</div><div class="l">Et raptum furto, soceri cessantibus armis,</div><div class="l">Dedignatur iter: latis exire ruinis</div><div class="l">Quaerit, et impulso turres confringere vallo,</div><div class="l">Perque omnes gladios, et qua via caede paranda est.</div><div class="l">Opportuna tamen valli pars visa propinqui,</div><div class="l">Quam Minuci castella vocant, et confraga densis</div><div class="l">Arboribus dumeta tegunt. Huc pulvere nullo</div><div class="l">Proditus agmen agit, subitusque ad moenia venit.</div><div class="l">Tot simul e campis Latiae fulsere volucres:</div><div class="l">Tot cecinere tubae. Ne quid victoria ferro</div><div class="l">Deberet, pavor adtonitos confecerat hostes.</div><div class="l">Quod solum valuit virtus, iacuere peremti,</div><div class="l">Debuerant quo stare loco: qui vulnera ferrent</div><div class="l">Iam deerant, nimbusque ferens tot tela peribat.</div><div class="l">Tum piceos volvunt immissae lampades ignes:</div><div class="l">Tum quassae nutant turres, lapsumque minantur:</div><div class="l">Roboris impacti crebros gemit agger ad ictus.</div><div class="l">Iam Pompeianae celsi super ardua valli</div><div class="l">Exierant aquilae: iam mundi iura patebant.</div><div class="l">Quem non mille simul turmis, nec Caesare toto</div><div class="l">Auferret Fortuna locum, victoribus unus</div><div class="l">Eripuit, vetuitque capi: seque arma tenente,</div><div class="l">Ac nondum strato, Magnum vicisse negavit.</div><div class="l">Scaeva viro nomen: castrorum in plebe merebat</div><div class="l">Ante feras Rhodani gentes: ibi sanguine multo</div><div class="l">Promotus Latiam longo gerit ordine vitem:</div><div class="l">Pronus ad omne nefas, et qui nesciret, in armis</div><div class="l">Quam magnum virtus crimen civilibus esset.</div><div class="l">Hic ubi quaerentes socios iam Marte relicto</div><div class="l">Tota fugae cernit, Quo vos pavor, inquit, abegit</div><div class="l">Impius et cunctis ignotus Caesaris armis?</div><div class="l"><span class="strikethrough">O famuli turpes, servum pecus, absque cruore</span></div><div class="l">Terga datis morti? Cumulo vos deesse virorum</div><div class="l">Non pudet et bustis interque cadavera quaeri?</div><div class="l">Non ira saltem iuvenes, pietate remota,</div><div class="l">Stabitis? E cunctis, per quos erumperet hostis,</div><div class="l">Nos sumus electi. Non parvo sanguine Magni</div><div class="l">Ista dies ierit. Peterem felicior umbras</div><div class="l">Caesaris in vultu. Testem hunc Fortuna negavit:</div><div class="l">Pompeio laudante, cadam. Confringite tela</div><div class="l">Pectoris incursu, iugulisque retundite ferrum.</div><div class="l">Iam longinqua petit pulvis, sonitusque ruinae,</div><div class="l">Securasque fragor concussit Caesaris aures.</div><div class="l">Vincimus, o socii; veniet, qui vindicet arces,</div><div class="l">Dum morimur. Movit tantum vox illa furorem,</div><div class="l">Quantum non primo succendunt classica cantu:</div><div class="l">Mirantesque virum, atque avidi spectare, sequuntur</div><div class="l">Scituri iuvenes, numero deprensa locoque</div><div class="l">An plus quam mortem virtus daret. Ille ruenti</div><div class="l">Aggere consistit, primumque cadavera plenis</div><div class="l">Turribus evolvit, subeuntesque obruit hostes</div><div class="l">Corporibus: totaeque viro dant tela ruinae:</div><div class="l">Roboraque et moles hosti seque ipse minatur.</div><div class="l">Nunc sude, nunc duro contraria pectora conto</div><div class="l">Detrudit muris, et valli summa tenentes</div><div class="l">Amputat ense manus: caput obterit ossaque saxo,</div><div class="l">Ac male defensum fragili compage cerebrum</div><div class="l">Dissipat: alterius flamma crinesque genasque</div><div class="l">Succendit; strident oculis ardentibus ignes.</div><div class="l">Ut primum, cumulo crescente, cadavera murum</div><div class="l">Admovere solo: non segnior extulit illum</div><div class="l">Saltus, et in medias iecit super arma catervas,</div><div class="l">Quam per summa rapit celerem venabula pardum.</div><div class="l">Tunc densos inter cuneos compressus et omni</div><div class="l">Vallatus bello vincit, quem respicit, hostem.</div><div class="l">Iamque hebes et crasso non asper sanguine mucro</div><div class="l"><span class="strikethrough">Percussum Scaevae frangit, non vulnerat, hostem.</span></div><div class="l">Perdidit ensis opus, frangit sine vulnere membra.</div><div class="l">Illum tota petit moles, illum omnia tela:</div><div class="l">Nulla fuit non certa manus, non lancea felix,</div><div class="l">Parque novum Fortuna videt concurrere, bellum</div><div class="l">Atque virum. Fortis crebris sonat ictibus umbo,</div><div class="l">Et galeae fragmenta cavae compressa perurunt</div><div class="l">Tempora: nec quidquam nudis vitalibus obstat</div><div class="l">Iam, praeter stantes in summis ossibus hastas.</div><div class="l">Quid nunc, vesani, iaculis levibusque sagittis</div><div class="l">Perditis haesuros numquam vitalibus ictus?</div><div class="l">Hunc aut tortilibus vibrata phalarica nervis</div><div class="l">Obruat, aut vasti muralia pondera saxi:</div><div class="l">Hunc aries ferro ballistaque limine portae</div><div class="l">Summoveat. Stat non fragilis pro Caesare murus,</div><div class="l">Pompeiumque tenet. Iam pectora non tegit armis,</div><div class="l">Ac veritus credi clypeo, laevaque vacasse,</div><div class="l">Aut culpa vixisse sua, tot vulnera belli</div><div class="l">Solus obit, densamque ferens in pectore silvam,</div><div class="l">Iam gradibus fessis, in quem cadat, eligit hostem.</div><div class="l"><span class="strikethrough">Par pelagi monstris. Libycae sic bellua terrae,</span></div><div class="l">Sic Libycus densis elephas oppressus ab armis</div><div class="l">Omne repercussum squalenti missile tergo</div><div class="l">Frangit, et haerentes mota cute discutit hastas:</div><div class="l">Viscera tuta latent penitus, citraque cruorem</div><div class="l">Confixae stant tela ferae: tot facta sagittis,</div><div class="l">Tot iaculis, unam non explent vulnera mortem.</div><div class="l">Dictaea procul ecce manu Gortynis arundo</div><div class="l">Tenditur in Scaevam, quae voto certior omni</div><div class="l">In caput atque oculi laevum descendit in orbem.</div><div class="l">Ille moras ferri, nervorum et vincula rumpit,</div><div class="l">Adfixam vellens oculo pendente sagittam</div><div class="l">Intrepidus, telumque suo cum lumine calcat.</div><div class="l">Pannonis haud aliter post ictum saevior ursa,</div><div class="l">Cum iaculum parva Libys amentavit habena,</div><div class="l">Se rotat in vulnus: telumque irata receptum</div><div class="l">Impetit, et secum fugientem circuit hastam.</div><div class="l">Perdiderat vultum rabies: stetit imbre cruento</div><div class="l">Informis facies: laetus fragor aethera pulsat</div><div class="l">Victorum: maiora viris e sanguine parvo</div><div class="l">Gaudia non faceret conspectum in Caesare vulnus.</div><div class="l">Ille, tegens alta suppressum mente dolorem,</div><div class="l">Mitis et a vultu penitus virtute remota,</div><div class="l">Parcite, ait, cives: procul hinc avertite bellum.</div><div class="l">Collatura meae nil sunt iam vulnera morti:</div><div class="l">Non eget ingestis, sed vulsis pectore telis.</div><div class="l">Tollite et in Magni viventem ponite castris:</div><div class="l">Hoc vestro praestate duci: sit Scaeva relicti</div><div class="l">Caesaris exemplum potius, quam mortis honestae.</div><div class="l">Credidit infelix simulatis vocibus Aulus,</div><div class="l">Nec vidit recto gladium mucrone tenentem;</div><div class="l">Membraque captivi pariter laturus, et arma,</div><div class="l">Fulmineum mediis excepit faucibus ensem.</div><div class="l">Incaluit virtus: atque una caede refectus</div><div class="l">Solvat, ait, poenas, Scaevam quicumque subactum</div><div class="l">Speravit: pacem gladio si quaerit ab isto</div><div class="l">Magnus, adorato submittat Caesare signa.</div><div class="l">An similem vestri, segnemque ad fata putastis?</div><div class="l">Pompeii vobis minor est caussaeque senatus</div><div class="l">Quam mihi mortis amor. Simul haec effatur, et altus</div><div class="l">Caesareas pulvis testatur adesse cohortes.</div><div class="l">Dedecus hic belli Magno crimenque remisit,</div><div class="l">Ne solum totae fugerent te, Scaeva, catervae:</div><div class="l">Subducto qui Marte ruis: nam sanguine fuso</div><div class="l">Vires pugna dabat. Labentem turba suorum</div><div class="l">Excipit, atque humeris defectum imponere gaudet:</div><div class="l">Ac veluti inclusum perfosso in pectore numen</div><div class="l">Et vivam magnae speciem virtutis adorant:</div><div class="l">Telaque confixis certant evellere membris,</div><div class="l">Exornantque deos, ac nudum pectore Martem</div><div class="l">Armis, Scaeva, tuis: felix hoc nomine famae,</div><div class="l">Si tibi durus Iber, aut si tibi terga dedisset</div><div class="l">Cantaber exiguis, aut longis Teutonus armis.</div><div class="l">Non tu bellorum spoliis ornare Tonantis</div><div class="l">Templa potes, non tu laetis ululare triumphis.</div><div class="l">Infelix, quanta dominum virtute parasti! <span class="">card 263</span></div><div class="l">Nec magis hac Magnus castrorum parte repulsus</div><div class="l">Intra claustra piger, dilato Marte, quievit,</div><div class="l">Quam mare lassatur, cum se tollentibus Euris</div><div class="l">Frangentem fluctus scopulum ferit, aut latus alti</div><div class="l">Montis adest, seramque sibi parat unda ruinam.</div><div class="l">Hinc vicina petens placido castella profundo</div><div class="l">Incursu gemini Martis rapit: armaque late</div><div class="l">Spargit, et effuso laxat tentoria campo:</div><div class="l">Mutandaeque iuvat permissa licentia terrae.</div><div class="l">Sic pleno Padus ore tumens super aggere tutas</div><div class="l">Excurrit ripas, et totos concutit agros:</div><div class="l">Succubuit si qua tellus, cumulumque furentem</div><div class="l">Undarum non passa ruit, tum flumine toto</div><div class="l">Transit, et ignotos aperit sibi gurgite campos.</div><div class="l">Illos terra fugit dominos: his rura colonis</div><div class="l">Accedunt, donante Pado. Vix proelia Caesar</div><div class="l">Senserat, elatus specula quae prodidit ignis.</div><div class="l">Invenit impulsos presso iam pulvere muros:</div><div class="l">Frigidaque ut veteris deprendit signa ruinae,</div><div class="l">Accendit pax ipsa loci, movitque furorem</div><div class="l">Pompeiana quies et, victo Caesare, somnus.</div><div class="l">Ire vel in clades properat, dum gaudia turbet.</div><div class="l">Torquato ruit inde minax: qui Caesaris arma</div><div class="l">Segnius haud vidit, quam malo nauta tremente</div><div class="l">Omnia Circaeae subducit vela procellae:</div><div class="l">Agminaque interius muro breviore recepit,</div><div class="l">Densius ut parva disponeret arma corona.</div><div class="l">Transierat primi Caesar munimina valli,</div><div class="l">Cum super e totis emisit collibus agmen,</div><div class="l">Effuditque acies obseptum Magnus in hostem.</div><div class="l">Non sic Aetnaeis habitans in vallibus horret</div><div class="l">Enceladum, spirante Noto, cum tota cavernas</div><div class="l">Egerit, et torrens in campos defluit Aetna:</div><div class="l">Caesaris ut miles glomerato pulvere victus</div><div class="l">Ante aciem, caeci trepidus sub nube timoris</div><div class="l">Hostilius occurrit fugiens, inque ipsa pavendo</div><div class="l">Fata ruit. Totus mitti civilibus armis</div><div class="l">Usque vel in pacem potuit cruor: ipse furentes</div><div class="l">Dux tenuit gladios. Felix ac libera legum,</div><div class="l">Roma, fores iurisque tui, vicisset in illo</div><div class="l">Si tibi Sulla loco. Dolet heu semperque dolebit,</div><div class="l">Quod scelerum, Caesar, prodest tibi summa tuorum,</div><div class="l">Cum genero pugnasse pio. Pro tristia fata!</div><div class="l">Non Uticae Libye clades, Hispania Mundae</div><div class="l">Flesset, et infando pollutus sanguine Nilus</div><div class="l">Nobilius Phario gestasset rege cadaver:</div><div class="l">Nec Iuba Marmaricas nudus pressisset arenas,</div><div class="l">Poenorumque umbras placasset sanguine fuso</div><div class="l">Scipio: nec sancto caruisset via Catone.</div><div class="l">Ultimus esse dies potuit tibi, Roma, malorum:</div><div class="l">Exire e mediis potuit Pharsalia fatis.</div><div class="l">Deserit adverso possessam numine sedem</div><div class="l">Caesar, et Emathias lacero petit agmine terras.</div><div class="l">Arma secuturum soceri, quacumque fugasset,</div><div class="l">Tentavere suo comites divertere Magnum</div><div class="l">Hortatu: patrias sedes atque hoste carentem</div><div class="l">Ausoniam peteret. Numquam me Caesaris, inquit,</div><div class="l">Exemplo reddam patriae, numquamque videbit</div><div class="l">Me nisi dimisso redeuntem, milite Roma.</div><div class="l">Hesperiam potui, motu surgente, tenere,</div><div class="l">Si vellem patriis aciem committere templis,</div><div class="l">Ac medio pugnare foro. Dum bella relegem,</div><div class="l">Extremum Scythici transcendam frigoris orbem,</div><div class="l">Ardentesque plagas. Victor tibi, Roma, quietem</div><div class="l">Eripiam, qui, ne premerent te proelia, fugi?</div><div class="l">Ah potius, bello ne quid patiaris in isto,</div><div class="l">Te Caesar putet esse suam. Sic fatus, in ortus</div><div class="l">Phoebeos convertit iter, terraeque secutus</div><div class="l">Devia, qua vastos aperit Candavia saltus,</div><div class="l">Contigit Emathiam, bello quam fata parabant.</div><div class="l">Thessaliam, qua parte diem brumalibus horis</div><div class="l">Adtollit Titan, rupes Ossaea coercet.</div><div class="l">Cum per summa poli Phoebum trahit altior aestas</div><div class="l">Pelion opponit radiis nascentibus umbras.</div><div class="l">At medios ignes coeli, rabidique Leonis</div><div class="l">Solstitiale caput nemorosus submovet Othrys.</div><div class="l">Excipit adversos Zephyros et Iapyga Pindus</div><div class="l">Et maturato praecidit vespere lucem.</div><div class="l">Nec metuens imi Borean habitator Olympi</div><div class="l">Lucentem totis ignorat noctibus Arcton.</div><div class="l">Hos inter montes, media qui valle premuntur,</div><div class="l">Perpetuis quondam latuere paludibus agri,</div><div class="l">Flumina dum campi retinent, nec pervia Tempe</div><div class="l">Dant aditus pelagi; stagnumque implentibus unum</div><div class="l">Crescere cursus erat. Postquam discessit Olympo</div><div class="l">Herculea gravis Ossa manu, subitaeque ruinam</div><div class="l">Sensit aquae Nereus: melius mansura sub undis,</div><div class="l">Emathis aequorei regnum Pharsalos Achillis</div><div class="l">Eminet, et, prima Rhoeteia litora pinu</div><div class="l">Quae tetigit, Phylace, Pteleosque, et Dorion ira</div><div class="l">Flebile Pieridum; Trachin, pretioque nefandae</div><div class="l">Lampados Herculeis fortis Meliboea pharetris:</div><div class="l">Atque olim Larissa potens: ubi nobile quondam</div><div class="l">Nunc super Argos arant: veteres ubi fabula Thebas</div><div class="l">Monstrat Echionias: ubi quondam Pentheos exsul</div><div class="l">Colla caputque ferens supremo tradidit igni,</div><div class="l">Questa, quod hoc solum nato rapuisset, Agave.</div><div class="l">Ergo abrupta palus multos discessit in amnes.</div><div class="l">Purus in occasus, parvi sed gurgitis, Aeas</div><div class="l">Ionio fluit inde mari nec fortior undis</div><div class="l">Labitur avectae pater Isidis, et tuus, Oeneu,</div><div class="l">Paene gener crassis oblimat Echinadas undis</div><div class="l">Et Meleagream maculatus sanguine Nessi</div><div class="l">Euenos Calydona secat. Ferit amne citato</div><div class="l">Maliacas Sperchios aquas: et flumine puro</div><div class="l">Irrigat Amphrysos famulantis pascua Phoebi;</div><div class="l">Quique nec humentes nebulas, nec rore madentem</div><div class="l">Aera, nec tenues ventos suspirat, Anauros;</div><div class="l">Et quisquis pelago per se non cogntus amnis</div><div class="l">Peneo donavit aquas: it gurgite rapto</div><div class="l">Apidanos: nunquamque celer, nisi mixtus, Enipeus.</div><div class="l">Accipit Asopos cursus, Phoenixque, Melasque.</div><div class="l">Solus in alterius nomen cum venerit undae,</div><div class="l">Defendit Titaresos aquas, lapsusque superne</div><div class="l">Gurgite Penei pro siccis utitur arvis.</div><div class="l">Hunc fama est Stygiis manare paludibus amnem,</div><div class="l">Et, capitis memorem, fluvii contagia vilis</div><div class="l">Nolle pati, superumque sibi servare timorem.</div><div class="l">Ut primum emissis patuerunt amnibus arva,</div><div class="l">Pinguis Boebicio discessit vomere sulcus:</div><div class="l">Mox Lelegum dextra pressum descendit aratrum.</div><div class="l">Aeolidae Dolopesque solum fregere coloni,</div><div class="l">Et Magnetes equis, Minyae gens cognita remis.</div><div class="l">Illic semiferos Ixionidas Centauros</div><div class="l">Foeta Pelethroniis nubes effudit in antris:</div><div class="l">Aspera te Pholoes frangentem, Monyche, saxa,</div><div class="l">Teque sub Oetaeo torquentem vertice vulsas,</div><div class="l">Rhoete ferox, quas vix Boreas inverteret, ornos:</div><div class="l">Hospes et Alcidae magni, Phole: teque per amnem</div><div class="l">Improbe Lernaeas vector passure sagittas:</div><div class="l">Teque senex Chiron, gelido qui sidere fulgens</div><div class="l">Impetis Aemonio maiorem Scorpion arcu.</div><div class="l">Hac tellure feri micuerunt semina Martis.</div><div class="l">Primus ab aequorea percussis cuspide saxis</div><div class="l">Thessalicus sonipes bellis feralibus omen</div><div class="l">Exsiluit; primus chalybem fraenosque momordit,</div><div class="l">Spumavitque novis Lapithae domitoris habenis.</div><div class="l">Prima fretum scindens Pagasaeo litore pinus</div><div class="l">Terrenum ignotas hominem proiecit in undas.</div><div class="l">Primus Thessalicae rector telluris Itonos</div><div class="l">In formam calidae percussit pondera massae,</div><div class="l">Fudit et argentum flammis, aurumque moneta</div><div class="l">Fregit et immensis coxit fornacibus aera.</div><div class="l">Illic, quod populos scelerata impegit in arma,</div><div class="l">Divitias numerare datum est. Hinc maxima serpens</div><div class="l">Descendit Python, Cyrrhaeaque fluxit in arva:</div><div class="l">Unde et Thessalicae veniunt ad Pythia laurus.</div><div class="l">Impius hinc prolem superis immisit Aloeus,</div><div class="l">Inseruit celsis prope se cum Pelion astris,</div><div class="l">Sideribusque vias incurrens abstulit Ossa. <span class="">card 413</span></div><div class="l">Hac ubi damnata fatis tellure locarunt</div><div class="l">Castra duces, cunctos belli praesaga futuri</div><div class="l">Mens agitat, summique gravem discriminis horam</div><div class="l">Adventare palam est. Propius iam fata moveri,</div><div class="l">Degeneres trepidant animi, peioraque versant,</div><div class="l">Ad dubios pauci, praesumto robore, casus</div><div class="l">Spemque metumque ferunt. Turbae sed mixtus inerti</div><div class="l">Sextus erat, Magno proles indigna parente,</div><div class="l">Qui mox, Scyllaeis exsul grassatus in undis,</div><div class="l">Polluit aequoreos Siculus pirata triumphos.</div><div class="l">Qui stimulante metu fati praenoscere cursus,</div><div class="l">Impatiensque morae, venturisque omnibus aeger,</div><div class="l">Non tripodas Deli, non Pythia consulit antra,</div><div class="l">Nec quaesisse libet, primis quid frugibus altrix</div><div class="l">Aere Iovis Dodona sonet, quis noscere fibra</div><div class="l">Fata queat, quis prodat aves, quis fulgura coeli</div><div class="l">Servet, et Assyria scrutetur sidera cura,</div><div class="l">Aut si quid tacitum, sed fas, erat. Ille superuis</div><div class="l">Detestanda deis saevorum arcana magorum</div><div class="l">Noverat, et tristes sacris feralibus aras,</div><div class="l">Umbrarum Ditisque fidem: miseroque liquebat,</div><div class="l">Scire parum superos. Vanum saevumque furorem</div><div class="l">Adiuvat ipse locus, vicinaque moenia castris</div><div class="l">Haemonidum, ficti quas nulla licentia monstri</div><div class="l">Transierit, quarum, quidquid non creditur, ars est.</div><div class="l">Thessala quin etiam tellus herbasque nocentes</div><div class="l">Rupibus ingenuit, sensuraque saxa canentes</div><div class="l">Arcanum ferale Magos. Ibi plurima surgunt</div><div class="l">Vim factura deis: et terris hospita Colchis</div><div class="l">Legit in Haemoniis, quas non advexerat, herbas.</div><div class="l">Impia tot populis, tot surdas gentibus aures</div><div class="l">Coelicolum dirae convertunt carmina gentis.</div><div class="l">Una per aethereos exit vox illa recessus,</div><div class="l">Verbaque ad invitum perfert cogentia numen,</div><div class="l">Quod non cura poli coelique volubilis umquam</div><div class="l">Avocat. Infandum tetigit cum sidera murmur,</div><div class="l">Tunc, Babylon Persea licet secretaque Memphis</div><div class="l">Omne vetustorum solvat penetrale Magorum,</div><div class="l">Abducit superos alienis Thessalis aris.</div><div class="l">Carmine Thessalidum dura in praecordia fluxit</div><div class="l">Non fatis adductus amor: flammisque severi</div><div class="l">Illicitis arsere senes. Nec noxia tantum</div><div class="l">Pocula proficiunt aut cum turgentia succo</div><div class="l">Frontis amaturae subducunt pignora fetae.</div><div class="l">Mens hausti nulla sanie polluta veneni</div><div class="l">Excantata perit. Quos non concordia mixti</div><div class="l">Adligat ulla tori, blandaque potentia formae,</div><div class="l">Traxerunt torti magica vertigine fili.</div><div class="l">Cessavere vices rerum: dilataque longa</div><div class="l">Haesit nocte dies. Legi non paruit aether:</div><div class="l">Torpuit et praeceps audito carmine mundus:</div><div class="l">Axibus et rapidis impulsos Iuppiter urgens</div><div class="l">Miratur non ire polos. Nunc omnia complent</div><div class="l">Imbribus, et calido producunt nubila Phoebo:</div><div class="l">Et tonat ignaro coelum Iove. Vocibus isdem</div><div class="l">Humentes late nebulas nimbosque solutis</div><div class="l">Excussere comis. Ventis cessantibus, aequor</div><div class="l">Intumuit: rursus vetitum sentire procellas</div><div class="l">Conticuit, turbante Noto: puppimque ferentes</div><div class="l">In ventum tumuere sinus. De rupe pependit</div><div class="l">Abscisa fixus torrens: amnisque cucurrit</div><div class="l">Non qua pronus erat. Nilum non extulit aestas:</div><div class="l">Maeander direxit aquas: Rhodatumque morantem</div><div class="l">Praecipitavit Arar: submitso verice montes</div><div class="l">Explicuere iugum. Nubes suspexit Olympus:</div><div class="l">Solibus et nullis Scythicae, cum bruma rigeret,</div><div class="l">Dimaduere nives. Impulsam sidere Tethyn</div><div class="l">Repulit Haemonidum, defenso litore, carmen.</div><div class="l">Terra quoque immoti concussit ponderis axem,</div><div class="l">Et medium vergens nisu titubavit in orbem.</div><div class="l">Tantae molis onus percussum voce recessit,</div><div class="l">Prospectumque dedit circumlabentis Olympi.</div><div class="l">Omne potens animal leti, genitumque nocere,</div><div class="l">Et pavet Haemonias, et mortibus instruit artes.</div><div class="l">Has avidae tigres et nobilis ira leonum</div><div class="l">Ore fovent blando: gelidos his explicat orbes,</div><div class="l">Inque pruinoso coluber distenditur arvo.</div><div class="l">Viperei coeunt, abrupto corpore, nodi:</div><div class="l">Humanoque cadit serpens adflata veneno.</div><div class="l">Quis labor hic superis, cantus herbasque sequendi,</div><div class="l">Spernendique timor? cuius commercia pacti</div><div class="l">Obstrictos habuere deos? Parere necesse est,</div><div class="l">An iuvat? Ignota tantum pietate merentur,</div><div class="l">An tacitis valuere minis? Hoc iuris in omnes</div><div class="l">Est illis superos, an habent haec carmina certum</div><div class="l">Imperiosa deum, qui mundum cogere, quidquid</div><div class="l">Cogitur ipse, potest? Illic et sidera primum</div><div class="l">Praecipiti deducta polo: Phoebeque serena</div><div class="l">Non aliter, diris verborum obsessa venenis,</div><div class="l">Palluit, et nigris terrenisque ignibus arsit,</div><div class="l">Quam si fraterna prohiberet imagine tellus,</div><div class="l">Insereretque suas flammis coelestibus umbras:</div><div class="l">Et patitur tantos cantu deprensa labores,</div><div class="l">Donec suppositas propior despumet in herbas. <span class="">card 507</span></div><div class="l">Hos scelerum ritus, haec dirae carmina gentis</div><div class="l">Effera damnarat nimiae pietatis Erichtho,</div><div class="l">Inque novos ritus pollutam duxerat artem.</div><div class="l">Illi namque nefas urbis submittere tecto</div><div class="l">Aut laribus ferale caput: desertaque busta</div><div class="l">Incolit, et tumulos expulsis obtinet umbris,</div><div class="l">Grata deis erebi. Coetus audire silentum,</div><div class="l">Nosse domos Stygias arcanaque Ditis operti,</div><div class="l">Non superi, non vita vetat. Tenet ora profanae</div><div class="l">Foeda situ macies, coeloque ignota sereno</div><div class="l">Terribilis Stygio facies pallore gravatur,</div><div class="l">Impexis onerata comis. Si nimbus et atrae</div><div class="l">Sidera subducunt nubes, tunc Thessala nudis</div><div class="l">Egreditur bustis, nocturnaque fulgura captat.</div><div class="l">Semina foecundae segetis calcata perussit,</div><div class="l">Et non letiferas spirando perdidit auras.</div><div class="l">Nec superos orat, nec cantu supplice numen</div><div class="l">Auxiliare vocat, nec fibras illa litantes</div><div class="l">Novit: funereas aris imponere flammas</div><div class="l">Gaudet, et accenso rapuit quae tura sepulcro.</div><div class="l">Omne nefas superi prima iam voce precantis</div><div class="l">Concedunt, carmenque timent audire secundum.</div><div class="l">Viventes animas, et adhuc sua membra regentes,</div><div class="l">Infodit busto: fatis debentibus annos</div><div class="l">Mors invita subit: perversa funera pompa</div><div class="l">Retulit a tumulis: fugere cadavera letum.</div><div class="l">Fumantes iuvenum cineres, ardentiaque ossa</div><div class="l">E mediis rapit illa rogis, ipsamque, parentes</div><div class="l">Quam tenuere, facem: nigroque volantia fumo</div><div class="l">Feralis fragmenta tori, vestesque fluentes</div><div class="l">Colligit in cineres et olentes membra favillas.</div><div class="l">Ast ubi servantur saxis, quibus intimus humor</div><div class="l">Ducitur, et tracta durescunt tabe medullae</div><div class="l">Corpora; tunc omnes avide desaevit in artus,</div><div class="l">Immersitque manus oculis, gaudetque gelatos</div><div class="l">Effodisse orbes, et siccae pallida rodit</div><div class="l">Excrementa manus: laqueum nodosque nocentes</div><div class="l">Ore suo rupit: pendentia corpora carpsit,</div><div class="l">Abrasitque cruces: percussaque viscera nimbis</div><div class="l">Vulsit, et incoctas admisso sole medullas.</div><div class="l">Insertum manibus chalybem, nigramque per artus</div><div class="l">Stillantis tabi saniem, virusque coactum</div><div class="l">Sustulit, et nervo morsus retinente pependit.</div><div class="l">Et quodcumque iacet nuda tellure cadaver,</div><div class="l">Ante feras volucresque sedet: nec carpere membra</div><div class="l">Vult ferro manibusque suis, morsusque luporum</div><div class="l">Exspectat, siccis raptura a faucibus artus.</div><div class="l"><span class="strikethrough">Nec cessant a caede manus, si sanguine vivo</span></div><div class="l"><span class="strikethrough">Est opus, erumpat iugulo qui primus aperto.</span></div><div class="l">Nec refugit caedes, vivum si sacra cruorem,</div><div class="l">Extaque funereae poscunt trepidantia mensae.</div><div class="l">Vulnere sic ventris, non, qua natura vocabat,</div><div class="l">Extrahitur partus, calidis ponendus in aris.</div><div class="l">Et quoties saevis opus est ac fortibus umbris,</div><div class="l">Ipsa facit manes: hominum mors omnis in usu est.</div><div class="l">Illa genae florem primaevo corpore vulsit,</div><div class="l">Illa comam laeva morienti abscidit ephebo.</div><div class="l">Saepe etiam caris cognato in funere dira</div><div class="l">Thessalis incubuit membris: atque oscula figens,</div><div class="l">Truncavitque caput, compressaque dentibus ora</div><div class="l">Laxavit: siccoque haerentem gutture linguam</div><div class="l">Praemordens, gelidis infudit murmura labris,</div><div class="l">Arcanumque nefas Stygias mandavit ad umbras.</div><div class="l">Hanc ut fama loci Pompeio prodidit: alta</div><div class="l">Nocte poli, Titan medium quo tempore ducit</div><div class="l">Sub nostra tellure diem, deserta per arva</div><div class="l">Carpit iter. Fidi scelerum suetique ministri,</div><div class="l">Effractos circum tumulos ac busta vagati,</div><div class="l">Conspexere procul praerupta in caute sedentem,</div><div class="l">Qua iuga devexus Pharsalica porrigit Aemus.</div><div class="l">Ilia magis magicisque deis incognita verba</div><div class="l">Tentabat, carmenque novos fingebat in usus.</div><div class="l">Namque, timens, ne Mars alium vagus iret in orbem,</div><div class="l">Emathis et tellus tam multa caede careret,</div><div class="l">Pollutos cantu dirisque venefica succis</div><div class="l">Conspersos vetuit transmittere bella Philippos,</div><div class="l">Tot mortes habitura suas, usuraque mundi</div><div class="l">Sanguine: caesorum truncare cadavera regum</div><div class="l">Sperat, et Hesperiae cineres avertere gentis,</div><div class="l">Ossaque nobilium, tantosque adquirere manes.</div><div class="l">Hic ardor, solusque labor, quid corpore Magni</div><div class="l">Proiecto rapiat, quos Caesaris involet artus.</div><div class="l">Quam prior adfatur Pompeii ignava propago:</div><div class="l">O decus Haemonidum, populis quae pandere fata,</div><div class="l">Quaeque suo ventura potes divertere cursu,</div><div class="l">Te precor, ut certum liceat mihi noscere finem,</div><div class="l">Quem belli Fortuna paret. Non ultima turbae</div><div class="l">Pars ego Romanae: Magni clarissima proles,</div><div class="l">Vel dominus rerum, vel tanti funeris heres.</div><div class="l">Mens dubiis percussa pavet, rursusque parata est</div><div class="l">Certos ferre metus. Hoc casibus eripe iuris,</div><div class="l">Ne subiti caecique ruant: vel numina torque,</div><div class="l">Vel tu parce deis, et Manibus exprime verum</div><div class="l">Elysias resera sedes, ipsamque vocatam,</div><div class="l">Quos petat e nobis, Mortem tibi coge fateri.</div><div class="l">Non humilis labor est: dignum, quod quaerere cures,</div><div class="l">Vel tibi, quo tanti praeponderet alea fati.</div><div class="l">Impia vulgatae laetatur nomine famae</div><div class="l">Thessalis, et contra: Si fata minora moveres,</div><div class="l">Pronum erat, o iuvenis, quos velles, inquit, in actus</div><div class="l">Invitos praebere deos. Conceditur arti,</div><div class="l">Unam cum radiis presserunt sidera mortem,</div><div class="l">Inseruisse moras: et, quamvis fecerit omnis</div><div class="l">Stella senem, medios herbis abrumpimus annos.</div><div class="l">At simul a prima descendit origine mundi</div><div class="l">Caussarum series, atque omnia fata laborant,</div><div class="l">Si quidquam mutare velis, unoque sub ictu</div><div class="l">Stat genus humanum tunc, Thessala turba fatemur,</div><div class="l">Plus fortuna potest. Sed si praenoscere casus</div><div class="l">Contentus, facilesque aditus multique patebunt</div><div class="l">Ad verum: tellus nobis, aetherque, chaosque,</div><div class="l">Aequoraque, et campi, Rhodopaeaque saxa loquentur.</div><div class="l">Sed pronum, cum tanta novae sit copia mortis,</div><div class="l">Emathiis unum campis adtollere corpus,</div><div class="l">Ut modo defuncti tepidique cadaveris ora</div><div class="l">Plena voce sonent nec, membris sole perustis,</div><div class="l">Auribus incertum feralis strideat umbra. <span class="">card 624</span></div><div class="l">Dixerat: et noctis geminatis arte tenebris,</div><div class="l">Moestum tecta caput squalenti nube, pererrat</div><div class="l">Corpora caesorum, tumuli proiecta negatis.</div><div class="l">Continuo fugere lupi, fugere revulsis</div><div class="l">Unguibus impastae volucres, dum Thessala vatem</div><div class="l">Eligit et gelidas leto scrutata medullas</div><div class="l">Pulmonis rigidi stantes sine vulnere fibras</div><div class="l">Invenit, et vocem defuncto in corpore quaerit.</div><div class="l">Fata peremptorum pendent iam multa virorum,</div><div class="l">Quem superis revocasse velit. Si tollere totas</div><div class="l">Tentasset campis acies, et reddere bello,</div><div class="l">Cessissent leges Erebis monstroque potenti</div><div class="l">Extrartus Stygio populus pugnasset Averno.</div><div class="l">Electum tandem traiecto gutture corpus</div><div class="l">Ducit, et inserto laqueis feralibus unco,</div><div class="l">Per scopolus miserum trahitur per saxa cadaver</div><div class="l">Victurum: montisque cavi, quem tristis Erichtho</div><div class="l">Damnarat sacris, alta sub rupe locatur.</div><div class="l">Haud procul a Ditis caecis depressa cavernis</div><div class="l">In praeceps subsedit humus: quam pallida pronis</div><div class="l">Urget silva comis, et nullo vertice coelum</div><div class="l">Suspiciens, Phoebo non pervia taxus opacat.</div><div class="l">Marcentes intus tenebrae, pallensque sub antris</div><div class="l">Longa nocte situs; numquam, nisi carmine factum,</div><div class="l">Lumen habet. Non Taenareis sic faucibus aer</div><div class="l">Sedit iners, moestum mundi confine latentis,</div><div class="l">Ac nostri: quo non metuant emittere manes</div><div class="l">Tartarei reges, Nam quamvis Thessala vates</div><div class="l">Vim faciat fatis, dubium est, quod traxerit illuc</div><div class="l">Adspiciat Stygias, an quod descenderit, umbras.</div><div class="l">Discolor et vario furialis cultus amictu</div><div class="l">Induitur, vultusque aperitur, crine remoto,</div><div class="l">Et coma vipereis substringitur horrida sertis.</div><div class="l">Ut pavidos iuvenis comites, ipsumque trememtem</div><div class="l">Conspicit, exanimi defixum lumina vultu:</div><div class="l">Ponite, ait, trepida conceptos mente timores:</div><div class="l">Iam nova, iam vera reddetur vita figura,</div><div class="l">Ut quamvis pavidi possint audire loquentem.</div><div class="l">Si vero Stygiosque lacus, ripamque sonantem</div><div class="l">Ignibus ostendam, si me praesente videri</div><div class="l">Eumenides possent, villosaque colla colubris</div><div class="l">Cerberus excutiens, et vincti terga Gigantes,</div><div class="l">Quis timor, ignavi, metuentes cernere manes?</div><div class="l">Pectora tunc primum ferventi sanguine supplet</div><div class="l">Vulneribus laxata Iovis: taboque medullas</div><div class="l">Abluit: et virus large lunare ministrat,</div><div class="l">Huc quidquid fetu genuit natura sinistro</div><div class="l">Miscetur. Non spuma canum, quibus unda timori est,</div><div class="l">Viscera non lyncis, non dirae nodus hyaenae</div><div class="l">Defuit, et cervi pasti serpente medulla:</div><div class="l">Non puppim retinens, Euro tendente rudentes,</div><div class="l">In mediis echeneis aquis, oculique draconum,</div><div class="l">Quaeque sonant feta tepefacta sub alite saxa:</div><div class="l">Non Arabum volucer serpens, innataque rubris</div><div class="l">Aequoribus custos pretiosae vipera conchae:</div><div class="l">Aut viventis adhuc Libyci membrana cerastae,</div><div class="l">Aut cinis Eoa positi Phoenicia in ara.</div><div class="l">Quo postquam viles, nec habentes nomina pestes</div><div class="l">Contulit: infando saturatas carmine frandes,</div><div class="l">Et, quibus os dirum nascentibus inspuit, herbas</div><div class="l">Addidit, et quidquid mundo dedit ipsa veneni:</div><div class="l">Tunc vox, Lethaeos cunctis pollentior herbis</div><div class="l">Excantare deos, confudit murmura primum</div><div class="l">Dissona, et humanae multum discordia linguae.</div><div class="l">Latratus habet illa canum, gemitumque luporum:</div><div class="l">Quod trepidus bubo, quod strix nocturna queruntur,</div><div class="l">Quod stridunt ululantque ferae, quod sibilat anguis,</div><div class="l">Exprimit, et planctus illisae cautibus undae;</div><div class="l">Silvarumque sonum, fractaeque tonitrua nubis.</div><div class="l">Tot rerum vox una fuit. Mox cetera cantu</div><div class="l">Explicat Haemonio, penetratque in Tartara lingua:</div><div class="l">Eumenides, Stygiumque nefas, poenaeque nocentum:</div><div class="l">Et Chaos innumeros avidum confundere mundos:</div><div class="l">Et rector terrae, quem longa in saecula torquet</div><div class="l">Mors dilata deum: Styx, et, quos nulla meretur</div><div class="l">Thessalis Elysios: coelum matremque perosa</div><div class="l">Persephone, nostraeque Hecates pars ultima, per quam</div><div class="l">Manibus et mihi sunt tacitae commercia linguae:</div><div class="l">Ianitor et sedis laxae, qui viscera saevo</div><div class="l">Spargis nostra cani: repetitaque fila sorores</div><div class="l">Tracturae: tuque o flagrantis portitor undae,</div><div class="l">Iam lassate senex ad me redeuntibus umbris:</div><div class="l">Exaudite preces, si vos satis ore nefando</div><div class="l">Pollutoque voco, si numquam haec carmina fibris</div><div class="l">Humanis ieiuna cano, si pectora plena</div><div class="l">Saepe dedi, et lavi calido prosecta cerebro;</div><div class="l">Si quis, cum vestris caput extaque lancibus, infans,</div><div class="l">Imposui, victurus erat: parete precanti.</div><div class="l">Non in Tartareo latitantem poscimus antro,</div><div class="l">Adsuetamque dia tenebris, modo luce fugata</div><div class="l">Descendentem animam: primo pallentis hiatu</div><div class="l">Haeret adhuc Orci. Licet has exaudiat herbas</div><div class="l">Ad manes ventura semel. Ducis omina nato</div><div class="l">Pompeiana canat nostri modo militis umbra,</div><div class="l">Si bene de vobis civilia bella merentur.</div><div class="l">Haec ubi fata caput spumantiaque ora levavit,</div><div class="l">Adspicit adstantem proiecti corporis umbram,</div><div class="l">Exanimes artus invisaque claustra timentem</div><div class="l">Carceris antiqui. Pavet ire in pectus apertum</div><div class="l">Visceraque, et ruptas letali volnere fibras.</div><div class="l">Ah miser, extremum cui mortis munus inique</div><div class="l">Eripitur, non posse mori. Miratur Erichtho</div><div class="l">Has fatis licuisse moras, irataque morti</div><div class="l">Verberat immotum vivo serpente cadaver:</div><div class="l">Perque cavas terrae, quas egit carmine, rimas</div><div class="l">Manibus illatrat, regnique silentia rupit:</div><div class="l">Tisiphone, vocisque meae secura Megaera,</div><div class="l">Non agitis saevis Erebi per inane flagellis</div><div class="l">Infelicem animam? Iam vos ego nomine vero</div><div class="l">Eliciam, Stygiasque canes in luce superna</div><div class="l">Destituam: per busta sequar, per funera custos;</div><div class="l">Expellam tumulis, abigam vos omnibus urnis.</div><div class="l">Teque deis, ad quos alio procedure vultu</div><div class="l">Ficta soles, Hecate, pallenti tabida forma</div><div class="l">Ostendam, faciemque Erebi mutare vetabo.</div><div class="l">Eloquar, immenso terrae sub pondere quae te</div><div class="l">Contineant, Ennaea, dapes, qua foedere moestum</div><div class="l">Regem noctis ames, quae te contagia passam</div><div class="l">Noluerit revocare parens. Tibi, pessime mundi</div><div class="l">Arbiter, immittam ruptis Titana cavernis,</div><div class="l">Et subito feriere die. Paretis? an ille</div><div class="l">Compellandus erit, quo numquam terra vocato</div><div class="l">Non concussa tremit, qui Gorgona cernit apertam,</div><div class="l">Verberibusque suis trepidam castigat Erinnyn,</div><div class="l">Indespecta tenet vobis qui Tartara; cuius</div><div class="l">Vos estis, superi; Stygias qui peierat undas? <span class="">card 750</span></div><div class="l">Protinus adstrictus caluit cruor, atraque fovit</div><div class="l">Vulnera, et in venas extremaque membra cucurrit.</div><div class="l">Percussae gelido trepidant sub pectore fibrae:</div><div class="l">Et nova desuetis subrepens vita medullis</div><div class="l">Miscetur morti. Tunc omnis palpitat artus:</div><div class="l">Tenduntur nervi: nec se tellure cadaver</div><div class="l">Paulatim per membra levat, terraque repulsum est,</div><div class="l">Erectumque simul. Distento lumina rictu</div><div class="l">Nudantur. Nondum facies viventis in illo,</div><div class="l">Iam morientis erat. Remanent pallorque rigorque;</div><div class="l">Et stupet illatus mundo. Sed murmure nullo</div><div class="l">Ora adstricta sonant. Vox illi linguaque tantum</div><div class="l">Responsura datur. Dic, inquit Thessala, magna,</div><div class="l">Quod iubeo, mercede mihi: nam vera locutum</div><div class="l">Immunem toto mundi praestabimus aevo</div><div class="l">Artibus Haemoniis: tali tua membra sepulcro,</div><div class="l">Talibus exuram Stygio cum carmine silvis,</div><div class="l">Ut nullos cantata magos exaudiat umbra.</div><div class="l">Sit tanti, vixisse iterum: nec verba, nec herbae</div><div class="l">Audebunt longae somnum tibi solvere Lethes,</div><div class="l">A me morte data. Tripodas vatesque deorum</div><div class="l">Sors obscura decet; certus discedat, ab umbris</div><div class="l">Quisquis vera petit duraeque oracula mortis</div><div class="l">Fortis adit. Ne parce, precor. Da nomina rebus,</div><div class="l">Da loca, da vocem, qua mecum fata loquantur.</div><div class="l">Addidit et carmen, quo, quidquid consulit, umbram</div><div class="l">Scire dedit. Moestum, fletu manante, cadaver,</div><div class="l">Tristia non equidem Parcarum stamina, dixit,</div><div class="l">Respexi, tacitae revocatus ab aggere ripae:</div><div class="l">Quod tamen e cunctis mihi noscere contigit umbris,</div><div class="l">Effera Romanos agitat discordia manes,</div><div class="l">Impiaque infernam ruperunt arma quietem.</div><div class="l">Elysias alii sedes, ac Tartara moesta</div><div class="l">Diversi liquere duces: quid fata pararent,</div><div class="l">Hi fecere palam. Tristis felicibus umbris</div><div class="l">Vultus erat. Vidi Decios, natumque patremque,</div><div class="l">Lustrales bellis animas, flentemque Camillum,</div><div class="l">Et Curios; Sullam de te, Fortuna, querentem.</div><div class="l">Deplorat Libycis perituram Scipio terris</div><div class="l">Infaustam sobolem. Maior, Carthaginis hostis,</div><div class="l">Non servituri moeret Cato fata nepotis.</div><div class="l">Solum te Consul depulsis prime tyrannis</div><div class="l">Brute pias inter gaudentem vidimus umbras.</div><div class="l">Abruptis Catilina minax fractisque catenis</div><div class="l">Exsulat, Mariique truces, nudique Cethegi.</div><div class="l">Vidi ego laetantes, popularia nomina, Drusos;</div><div class="l">Legibus immodicos, ausosque ingentia Gracchos.</div><div class="l">Aeternis chalybum nodis, et carcere Ditis</div><div class="l">Constrictae plausere manus, camposque piorum</div><div class="l">Poscit turba nocens. Regni possessor inertia</div><div class="l">Pallentes aperit sedes, abruptaque saxa</div><div class="l">Asperat, et durum vinclis adamanta, paratque</div><div class="l">Poenam victori. Refer haec solatia tecum,</div><div class="l">O iuvenis, placido Manes patremque domumque</div><div class="l">Exspectare sinu, regnique in parte serena</div><div class="l">Pompeio servare locum. Nec gloria parvae</div><div class="l">Sollicitet vitae: veniet, quae misceat omnes</div><div class="l">Hora duces. Properate mori, magnoque superbi</div><div class="l">Quamvis e parvis animo descendite bustis,</div><div class="l">Et Romanorum manes calcate deorum.</div><div class="l">Quem tumulum Nili, quem Tybridis adluat unda,</div><div class="l">Quaeritur, et ducibus tantum de funere pugna est.</div><div class="l">Tu fatur ne quaere tuum cognoscere: Parcae,</div><div class="l">Me reticente, dabunt: tibi certior omnia vates</div><div class="l">Ipse canet Siculis genitor Pompeius in arvis:</div><div class="l">Ille quoque incertus, quo te vocet, unde repellat,</div><div class="l">Quas iubeat vitare plagas, quae sidera mundi.</div><div class="l">Europam miseri, Libyamque Asiamque timete:</div><div class="l">Distribuit tumulos vestris Fortuna triumphis.</div><div class="l">O miseranda domus, toto nihil orbe videbis</div><div class="l">Tutius Emathia. Sic postquam fata peregit,</div><div class="l">Stat vultu moestus tacito, mortemque reposcit.</div><div class="l">Carminibus magicis opus est, herbisque, cadaver</div><div class="l">Ut cadat, et nequeunt animam sibi reddere fata,</div><div class="l">Consumto iam iure semel. Tum robore multo</div><div class="l">Exstruit illa rogum: venit defunctus ad ignes;</div><div class="l">Accensa iuvenem positum strue liquit Erichtho,</div><div class="l">Tandem passa mori: Sextoque ad castra parentis</div><div class="l">It comes: et coelo lucis ducente colorem,</div><div class="l">Dum ferrent tutos intra tentoria gressus,</div><div class="l">Iussa tenere diem densas nox praestitit umbras. </div></div><div class="textpart" id="index.xml-body.1_div.2_div.7"><h3><span class="headingNumber">2.7. </span></h3><span class="">card 1</span><div class="l">Segnior Oceano, quam lex aeterna vocabat,</div><div class="l">Luctificus Titan numquam magis aethera contra</div><div class="l">Egit equos, currumque, polo rapiente, retorsit:</div><div class="l">Defectusque pati voluit, raptaeque labores</div><div class="l">Lucis: et adtraxit nubes, non pabula flammis,</div><div class="l">Sed ne Thessalico purus luceret in orbe.</div><div class="l">At nox, felicis Magno pars ultima vitae,</div><div class="l">Sollicitos vana decepit imagine somnos</div><div class="l">Nam Pompeiani visus sibi sede theatri</div><div class="l">Innumeram effigiem Romanae cernere plebis,</div><div class="l">Adtollique suum laetis ad sidera nomen</div><div class="l">Vocibus, et plausu cuneos certare sonantes.</div><div class="l">Qualis erat populi facies clamorque faventis,</div><div class="l">Olim cum iuvenis primique aetate triumphi</div><div class="l">Post domitas gentes, quas torrens ambit Iberus,</div><div class="l">Et quaecumque fugax Sertorius impulit arma,</div><div class="l">Vespere pacato, pura venerabilis aeque</div><div class="l">Quam currus ornante toga, plaudente senatu,</div><div class="l">Sedit adhuc Romanus eques. Seu fine bonorum</div><div class="l">Anxia venturis ad tempora laeta refugit,</div><div class="l">Sive per ambages solitas contraria visis</div><div class="l">Vaticinata quies, magni tulit omina planctus.</div><div class="l">Seu vetito patrias ultra tibi cernere sedes,</div><div class="l">Sic Romam Fortuna dedit. Ne rumpite somnos,</div><div class="l">Castrorum vigiles; nullas tuba verberet aura</div><div class="l">Crastina dira quies, et imagine moesta diurna</div><div class="l">Undique funestas acies feret, undique bellum.</div><div class="l">Unde pares somnos populi, noctemque beatam?</div><div class="l">O felix, si te vel sic tua Roma videret.</div><div class="l">Donassent utinam superi patriaeque tibique</div><div class="l">Unum, Magne, diem, quo fati certus uterque</div><div class="l">Extremum tanti fructum caperetis amoris.</div><div class="l">Tu velut Ausonia vadis moriturus in urbe;</div><div class="l">Illa, rati semper de te sibi conscia voti,</div><div class="l">Hoc scelus haud umquam fatis haerere putavit,</div><div class="l">Sic se dilecti tumulum quoque perdere Magni.</div><div class="l">Te mixto flesset luctu iuvenisque senexque,</div><div class="l">Iniussusque puer: lacerasset, crine soluto,</div><div class="l">Pectora femineum, ceu Bruti funere, vulgus.</div><div class="l">Nunc quoque, tela licet paveant victoris iniqui,</div><div class="l">Nuntiet ipse licet Caesar tua funera, flebunt:</div><div class="l">Sed dum tura ferunt, dum laurea serta Tonanti</div><div class="l">O miseri, quorum gemitus edere dolorem,</div><div class="l">Qui te non pleno pariter planxere theatro!</div><div class="l">Vicerat astra iubar, cum mixto murmure turba</div><div class="l">Castrorum fremuit, fatisque trahentibus orbem,</div><div class="l">Signa petit pugnae. Miseri pars maxima vulgi,</div><div class="l">Non totum visura diem, tentoria circum</div><div class="l">Ipsa ducis queritur, magnoque accensa tumultu</div><div class="l">Mortis vicinae properantes admovet horas.</div><div class="l">Dira subit rabies: sua quisque ac publica fata</div><div class="l">Praecipitare cupit: segnis pavidusque vocatur,</div><div class="l">Ac nimium patiens soceri Pompeius, et orbis</div><div class="l">Indulgens regno, qui tot simul undique gentes</div><div class="l">Iuris habere sui vellet, pacemque timeret.</div><div class="l">Nec non et reges populique queruntur Eoi</div><div class="l">Bella trahi, patriaque procul tellure teneri</div><div class="l">Hoc placet, o superi, cum vobis vertere cuncta</div><div class="l">Propositum, nostris erroribus addere crimen?</div><div class="l">Cladibus irruimus, nocituraque poscimus arma:</div><div class="l">In Pompeianis votum est Pharsalia castris.</div><div class="l">Cunctorum voces Romani maximus auctor</div><div class="l">Tullius eloquii, cuius sub iure togaque</div><div class="l">Pacificas saevus tremuit Catilina secures,</div><div class="l">Pertulit, iratus bellis, cum rostra forumque</div><div class="l">Optaret, passus tam longa silentia miles.</div><div class="l">Addidit invalidae robur facundia caussae:</div><div class="l">Hoc pro tot meritis solum te, Magne, precatur,</div><div class="l">Uti se Fortuna velis: proceresque tuorum</div><div class="l">Castrorum, regesque tui cum supplice mundo</div><div class="l">Adfusi, vinci socerum patiare, rogamus.</div><div class="l">Humano generi tam longo tempore bellum</div><div class="l">Caesar erit? Merito, Pompeium vincere lente,</div><div class="l">Gentibus indignum est a transcurrente subactis.</div><div class="l">Quo tibi fervor abit? aut quo fiducia fati?</div><div class="l">De superis, ingrate, times? caussamque senatus</div><div class="l">Credere dis dubitas? Ipsae tua signa revellent,</div><div class="l">Prosilientque acies. Pudeat vicisse coactum.</div><div class="l">Si duce te iusso, si nobis bella geruntur,</div><div class="l">Sit iuris, quocumque velint concurrere campo.</div><div class="l">Quid mundi gladios a sanguine Caesaris arces?</div><div class="l">Vibrant tela manus: vix signa morantia quisquam</div><div class="l">Exspectat: propera, ne te tua classica linquant.</div><div class="l">Scire senatus avet, miles te, Magne, sequatur,</div><div class="l">An comes. Ingemuit rector, sensitque deorum</div><div class="l">Esse dolos, et fata suae contraria menti. <span class="">card 87</span></div><div class="l">Si placet hoc, inquit, cunctis, si milite Magno,</div><div class="l">Non duce, tempus eget, nil ultra fata morabor.</div><div class="l">Involvat populos una Fortuna ruina,</div><div class="l">Sitque hominum magnae lux ista novissima parti.</div><div class="l">Testor, Roma, tamen: Magnum, quo cuncta perirent,</div><div class="l">Accepisse diem. Potuit tibi vulnere nullo</div><div class="l">Stare labor belli: potuit sine caede subactum,</div><div class="l">Captivumque ducem violatae tradere paci.</div><div class="l">Quis furor, o caeci, scelerum? Civilia bella</div><div class="l">Gesturi metuunt, ne non cum sanguine vincant?</div><div class="l">Abstulimus terras, exclusimus aequore toto,</div><div class="l">Ad praematuras segetum ieiuna rapinas</div><div class="l">Agmina compulimus, votumque effecimus hosti,</div><div class="l">Ut mallet sterni gladiis, mortesque suorum</div><div class="l">Permiscere meis. Belli pars magna peracta est</div><div class="l">His, quibus effectum est, ne pugnam tiro paveret:</div><div class="l">Si modo virtutis stimulis iraeque calore</div><div class="l">Signa petunt. Multos in summa pericula misit</div><div class="l">Venturi timor ipse mali. Fortissimus ille est,</div><div class="l">Qui, promptus metuenda pati, si cominus instent,</div><div class="l">Et differre potest. Placet haec tam prospera rerum</div><div class="l">Tradere Fortunae? gladio permittere mundi</div><div class="l">Discrimen? Pugnare ducem quam vincere, malunt.</div><div class="l">Res mihi Romanas dederas, Fortuna, regendas:</div><div class="l">Accipe maiores, et caeco in Marte tuere.</div><div class="l">Pompeii nec crimen erit nec gloria bellum.</div><div class="l">Vincis apud superos votis me, Caesar, iniquis:</div><div class="l">Pugnatur. Quantum scelerum, quantumque malorum</div><div class="l">In populos lux ista feret! quot regna iacebunt!</div><div class="l">Sanguine Romano quam turbidus ibit Enipeus!</div><div class="l">Prima velim caput hoc funesti lancea belli,</div><div class="l">Si sine momento rerum partisque ruina</div><div class="l">Casurum est, feriat: neque enim victoria Magno</div><div class="l">Laetior. Aut populis invisum, hac clade peracta,</div><div class="l">Aut hodie Pompeius erit miserabile nomen.</div><div class="l">Omne malum victi, quod sors feret ultima rerum,</div><div class="l">Omne nefas victoris erit. Sic fatur, et arma</div><div class="l">Permittit populis, frenosque furentibus ira</div><div class="l">Laxat: et ut victus violento navita Coro</div><div class="l">Dat regimen ventis, ignavumque arte relicta</div><div class="l">Puppis onus trahitur. Trepido confusa tumultu</div><div class="l">Castra fremunt, animique truces sua pectora pulsant</div><div class="l">Ictibus incertis. Multorum pallor in ore</div><div class="l">Mortis venturae est, faciesque simillima fato.</div><div class="l">Advenisse diem, qui fatum rebus in aevum</div><div class="l">Conderet humanis, et quaeri, Roma quid esset,</div><div class="l">Illo Marte, palam est. Sua quisque pericula nescit,</div><div class="l">Adtonitus maiore metu. Quis litora ponto</div><div class="l">Obruta, quis summis cernens in montibus aequor,</div><div class="l">Aetheraque in terras, deiecto sole, cadentem,</div><div class="l">Tot rerum finem, timeat sibi? Non vacat ullos</div><div class="l">Pro se ferre metus: urbi Magnoque timetur.</div><div class="l">Nec gladiis habuere fidem, nisi cautibus asper</div><div class="l">Exarsit mucro. Tunc omnis lancea saxo</div><div class="l">Erigitur: tendant nervis melioribus arcus:</div><div class="l">Cura fuit lectis pharetras implere sagittis.</div><div class="l">Auget eques stimulos, frenorumque aptat habenas.</div><div class="l">Si liceat superis hominum conferre labores,</div><div class="l">Non aliter, Phlegra rabidos tollente Gigantas,</div><div class="l">Martius incaluit Siculis incudibus ensis:</div><div class="l">Et rubuit flammis iterum Neptunia cuspis,</div><div class="l">Spiculaque extenso Paean Pythone recoxit,</div><div class="l">Pallas Gorgoneos diffudit in aegida crines,</div><div class="l">Pallenaea Iovi mutavit fulmina Cyclops.</div><div class="l">Non tamen abstinuit venturos prodere casus</div><div class="l">Per varias Fortuna notas. Nam Thessala rura</div><div class="l">Cum peterent, totus venientibus obstitit aether:</div><div class="l"><span class="strikethrough">Inque oculis hominum fregerunt fulmina nubes:</span></div><div class="l">Adversasque faces, immensoque igne columnas,</div><div class="l">Et trabibus mixtis avidos Pythonas aquarum</div><div class="l">Detulit, atque oculos, ingesto fulgure, clausit.</div><div class="l">Excussit cristas galeis capulosque solutis</div><div class="l">Perfudit gladiis, ereptaque pila liquavit,</div><div class="l">Aethereoque nocens fumavit sulfure ferrum.</div><div class="l">Nec non innumero cooperta examine signa,</div><div class="l">Vixque revulsa solo, maiori pondere pressum</div><div class="l">Signiferi mersere caput, rorantia fletu,</div><div class="l">Usque ad Thessaliam Romana et publica, signa-</div><div class="l">Admotus superis discussa fugit ab ara</div><div class="l">Taurus, et Emathios praeceps se iecit in agros;</div><div class="l">Nullaque funestis inventa est victima sacris.</div><div class="l">At tu, quos scelerum superos, quas rite vocasti</div><div class="l">Eumenidas, Caesar? Stygii quae numina regni,</div><div class="l">Infernumque nefas, et mersos nocte furores?</div><div class="l">Impia tam saeve gesturus bella litasti.</div><div class="l">Iam (dubium, monstrisne deum, nimione pavori</div><div class="l">Crediderint) multis concurrere visus Olympo</div><div class="l">Pindus, et abruptis mergi convallibus Aemus,</div><div class="l">Edere nocturnas belli Pharsalia voces,</div><div class="l">Ire per Ossaeam rapidus Boebeida sanguis:</div><div class="l">Inque vicem vultus tenebris mirantur opertos,</div><div class="l">Et pallere diem, galeisque incumbere noctem,</div><div class="l">Defunctosque patres et cunctas sanguinis umbras</div><div class="l">Ante oculos volitare suos. Sed mentibus unum</div><div class="l">Hoc solamen erat, quod voti turba nefandi</div><div class="l">Conscia, quae patrum iugulos, quae pectora fratrum</div><div class="l">Sperabat, gaudet monstris mentisque tumultu,</div><div class="l">Atque omen scelerum subitos putat esse furores.</div><div class="l">Quid mirum, populos, quos lux extrema manebat,</div><div class="l">Lymphato trepidasse metu, praesaga malorum</div><div class="l">Si data mens homini est? Tyriis qui Gadibus hospes</div><div class="l">Adiacet, Armeniumque bibit Romanus Araxen:</div><div class="l">Sub quocumque die, quocumque est sidere mundi,</div><div class="l">Moeret, et ignorat caussas, animumque dolentem</div><div class="l">Corripit; Emathiis quid perdat nescit in arvis.</div><div class="l">Euganeo, si vera fides memorantibus, augur</div><div class="l">Colle sedens, Aponus terris ubi fumifer exit,</div><div class="l">Atque Antenorei dispergitur unda Timavi,</div><div class="l">Venit summa dies, geritur res maxima, dixit:</div><div class="l">Impia concurrunt Pompeii et Caesaris arma;</div><div class="l">Seu tonitrus ac tela Iovis praesaga notavit,</div><div class="l">Aethera seu totum discordi obsistere coelo</div><div class="l">Prospexitque polos: seu lumen in aethere moestum</div><div class="l">Solis in obscuro pugnam pallore notavit.</div><div class="l">Dissimilem certe cunctis, quos explicat, egit</div><div class="l">Thessalicum natura diem: si cuncta perito</div><div class="l">Augure mens hominum coeli nova signa notasset,</div><div class="l">Spectari e toto potuit Pharsalia mundo.</div><div class="l">O summos hominum, quorum Fortuna per orbem</div><div class="l">Signa dedit, quorum fatis coelum omne vacavit!</div><div class="l">Haec et apud seras gentes populosque nepotum,</div><div class="l">Sive sua tantum venient in saecula fama,</div><div class="l">Sive aliquid magnis nostri quoque cura laboris</div><div class="l">Nominibus prodesse potest, cum bella legentur,</div><div class="l">Spesque metusque simul, perituraque vota movebunt:</div><div class="l">Adtonitique omnes veluti venientia fata,</div><div class="l">Non transmissa, legent, et adhuc tibi, Magne, favebunt. <span class="">card 214</span></div><div class="l">Miles ut adverso Phoebi radiatus ab ictu</div><div class="l">Descendens totos perfudit lumine colles,</div><div class="l">Non temere immissus campis; stetit ordine certo</div><div class="l">Infelix acies. Cornus tibi cura sinistri,</div><div class="l">Lentule, cum prima, quae tum fuit optima bello,</div><div class="l">Et quarta legione datur: tibi, numine pugnax</div><div class="l">Adverso Domiti, dextri frons tradita Martis.</div><div class="l">At medii robur belli fortissima densant</div><div class="l">Agmina, quae Cilicum terris deducta tenebat</div><div class="l">Scipio, miles in hoc, Libyco dux primus in orbe.</div><div class="l">At iuxta fluvios et stagna undantis Enipei</div><div class="l">Cappadocum montana cohors, et largus habenae</div><div class="l">Ponticus ibat eques. Sicci sed plurima campi</div><div class="l">Tetrarchae regesque tenent magnique tyranni,</div><div class="l">Atque omnis Latio quae servit purpura ferro.</div><div class="l">Illuc et Libye Numidas, et Creta Cydonas</div><div class="l">Misit: Ituraeis cursus fuit inde sagittis:</div><div class="l">Inde, truces Galli, solitum prodistis in hostem:</div><div class="l">Illic pugnaces commovit Iberia cetras.</div><div class="l">Eripe victori gentes, et sanguine mundi</div><div class="l">Fuso, Magne, semel, totos consume triumphos.</div><div class="l">Illo forte die Caesar, statione relicta,</div><div class="l">Ad segetum raptus moturus signa, repente</div><div class="l">Conspicit in planos hostem descendere campos,</div><div class="l">Oblatumque videt votis sibi mille petitum</div><div class="l">Tempus, in extremos quo mitteret omnia casus.</div><div class="l">Aeger quippe morae, flagransque cupidine regni</div><div class="l">Coeperat exiguo tractu civilia bella</div><div class="l">Ut lentum damnare nefas. Discrimina postquam</div><div class="l">Adventare ducum, supremaque proelia vidit,</div><div class="l">Casuram et fati sensit nutare ruinam,</div><div class="l">Illa quoque in ferrum rabies promptissima paullum</div><div class="l">Languit, et casus audax spondere secundos</div><div class="l">Mens stetit in dubio, quam nec sua fata timere,</div><div class="l">Nec Magni sperare sinunt. Formidine mersa,</div><div class="l">Prosilit hortando melior fiducia vulgo:</div><div class="l">O domitor mundi, rerum fortuna mearum,</div><div class="l">Miles, adest toties optatae copia pugnae.</div><div class="l">Nil opus est votis: iam fatum accersite ferro.</div><div class="l">In manibus vestris, quantus sit Caesar, habetis.</div><div class="l">Haec est illa dies, mihi quam Rubiconis ad undas</div><div class="l">Promissam memini, cuius spe movimus arma,</div><div class="l">In quam distulimus vetitos remeare triumphos.</div><div class="l"><span class="strikethrough">Haec eadem est, hodie quae pignora, quaeque penates</span></div><div class="l"><span class="strikethrough">Reddat, et emerito faciat vos Marto colonos.</span></div><div class="l">Haec, fato quae teste probet, quis iustius arma</div><div class="l">Sumserit: haec acies victum factura nocentem est.</div><div class="l">Si pro me patriam ferro flammisque petistis,</div><div class="l">Nunc pugnate truces, gladiosque exsolvite culpa.</div><div class="l">Nulla manus, belli mutato iudice, pura est</div><div class="l">Non mihi res agitur, sed vos ut libera sitis</div><div class="l">Turba, precor, gentes ut ius habeatis in omnes.</div><div class="l">Ipse ego, privatae cupidus me reddere vitae,</div><div class="l">Plebeiaque toga modicum componere civem,</div><div class="l">Omnia dum vobis liceant, nihil esse recuso.</div><div class="l">Invidia regnate mea. Nec sanguine multo</div><div class="l">Spem mundi petitis: Graiis delecta iuventus</div><div class="l">Gymnasiis aderit, studioque ignava palaestrae,</div><div class="l">Et vix arma ferens, et mixtae dissona turbae</div><div class="l">Barbaries; non illa tubas, non agmine moto</div><div class="l">Clamorem latura suam. Civilia paucae</div><div class="l">Bella manus facient: pugnae pars magna levabit</div><div class="l">His orbem populis, Romanumque obteret hostem.</div><div class="l">Ite per ignavas gentes, famosaque regna,</div><div class="l">Et primo ferri motu prosternite mundum:</div><div class="l">Sitque palam, quas tot duxit Pompeius in urbem</div><div class="l">Curribus, unius gentes non esse triumphi.</div><div class="l">Armeniosne movet, Romana potentia cuius</div><div class="l">Sit ducis? aut emptum minimo vult sanguine quisquam</div><div class="l">Barbarus, Hesperiis Magnum praeponere rebus?</div><div class="l">Romanos odere omnes, dominosque gravantur,</div><div class="l">Quos novere, magis. Sed me Fortuna meorum</div><div class="l">Commisit manibus, quorum me Gallia testem</div><div class="l">Tot fecit bellis. Cuius non militis ensem</div><div class="l">Agnoscam? coelumque tremens cum lancea transit,</div><div class="l">Dicere non fallar, quo sit vibrata lacerto.</div><div class="l">Quodsi signa ducem numquam fallentia vestrum</div><div class="l">Conspicio, faciesque truces, oculosque minaces:</div><div class="l">Vicistis. Videor fluvios spectare cruoris,</div><div class="l">Calcatosque simul reges, sparsumque senatus</div><div class="l">Corpus, et immensa populos in caede natantes</div><div class="l">Sed mea fata moror, qui vos in tela ruentes</div><div class="l">Vocibus his teneo. Veniam date bella trahenti:</div><div class="l">Spe trepido: haud umquam vidi tam magna daturos,</div><div class="l">Tam prope me superos: camporum limite parvo</div><div class="l">Absumus a votis. Ego sum, cui Marte peracto,</div><div class="l">Quae populi regesque tenent, donare licebit.</div><div class="l">Quone poli motu, quo coeli sidere verso,</div><div class="l">Thessalicae tantum, superi, permittitis orae?</div><div class="l">Aut merces hodie bellorum, aut poena paratur.</div><div class="l">Caesareas spectate cruces, spectate catenas,</div><div class="l">Et caput hoc positum rostris, effusaque membra,</div><div class="l">Septorumque nefas, et clausi proelia Campi.</div><div class="l">Cum duce Sullano gerimus civilia bella.</div><div class="l">Vestri cura movet. Nam me secura manebit</div><div class="l">Sors quaesita manu: fodientem viscera cernet</div><div class="l">Me mea, qui nondum victo respexerit hoste.</div><div class="l">Di, quorum curas abduxit ab aethere tellus</div><div class="l">Romanusque labor, vincat, quicumque necesse</div><div class="l">Non putat in victos saevum destringere ferrum,</div><div class="l">Quique suos cives, quod signa adversa tulerunt,</div><div class="l">Non credit fecisse nefas. Pompeius in arcto</div><div class="l">Agmina vestra loco, vetita virtute moveri,</div><div class="l">Cum tenuit, quanto satiavit sanguine ferrum!</div><div class="l">Vos tamen hoc oro, iuvenes, ne caedere quisquam</div><div class="l">Hostis terga velit: civis, qui fugerit, esto.</div><div class="l">Sed dum tela micant, non vos pietatis imago</div><div class="l">Ulla, nec adversa conspecti fronte parentes</div><div class="l">Commoveant: vultus gladio turbate verendos.</div><div class="l">Sive quis infesto cognata in pectora ferro</div><div class="l">Ibit, seu nullum violabit vulnere pignus,</div><div class="l">Ignoti iugulum tamquam scelus impetat hostis.</div><div class="l">Sternit iam vallum, fossasque implete ruina,</div><div class="l">Exeat ut plenis acies non sparsa maniplis.</div><div class="l">Parcite ne castris: vallo tendetis in illo,</div><div class="l">Unde acies peritura venit. Vix cuncta locuto</div><div class="l">Caesare, quemque suum munus trahit, armaque raptim</div><div class="l">Sumpta viris. Celeres capiunt praesagia belli,</div><div class="l">Calcatisque ruunt castris: stant ordine nullo,</div><div class="l">Arte ducis nulla; permittunt omnia fatis.</div><div class="l">Si totidem Magni soceros, totidemque petentes</div><div class="l">Urbis regna suae funesto in Marte locasses,</div><div class="l">Non tam praecipiti ruerent in proelia cursu. <span class="">card 337</span></div><div class="l">Vidit ut hostiles in rectum exire catervas</div><div class="l">Pompeius, nullasque moras permittere bello,</div><div class="l">Sed superis placuisse diem: stat corde gelato</div><div class="l">Adtonitus: tantoque duci sic arma timere</div><div class="l">Omen erat. Premit inde metus, totumque per agmen</div><div class="l">Sublimi provectus equo: Quem flagitat, inquit,</div><div class="l">Vestra diem virtus, finis civilibus armis,</div><div class="l">Quem quaesistis, adest. Totas effundite vires;</div><div class="l">Extremum ferri superest opus, unaque gentes</div><div class="l">Hora trahit. Quisquis patriam carosque penates,</div><div class="l">Qui sobolem ac thalamos desertaque pignora quaerit,</div><div class="l">Ense petat: medio posuit deus omnia campo.</div><div class="l">Caussa iubet medior superos sperare secundos:</div><div class="l">Ipsi tela regent per viscera Caesaris, ipsi</div><div class="l">Romanas sancire volent hoc sanguine leges.</div><div class="l">Si socero dare regna meo mandumque pararent,</div><div class="l">Praecipitare meam fatis potuere senectam.</div><div class="l">Non iratorum populis urbique deorum est,</div><div class="l">Pompeium servare ducem. Quae vincere possent,</div><div class="l">Omnia contulimus. Subiere pericula clari</div><div class="l">Sponte viri, sacraque antiquus imagine miles.</div><div class="l">Si Curios his fata darent reducesque Camillos</div><div class="l">Temporibus, Deciosque caput fatale voventes,</div><div class="l">Hinc starent. Primo gentes Oriente coactae</div><div class="l">Innumeraeque urbes, quantas in proelia numquam</div><div class="l">Excivere manus. Toto simul utimur orbe.</div><div class="l">Quidquid signferi comprensum limite coeli</div><div class="l">Sub Noton et Borean hominum sumus, arma movemus.</div><div class="l">Nonne superfusis collectum cornibus hostem</div><div class="l">In medium dabimus? Paucas victoria dextras</div><div class="l">Exigit: at plures tantum clamore catervae</div><div class="l">Bella gerent. Caesar nostris non sufficit armis.</div><div class="l">Credite pendentes e summis moenibus urbis</div><div class="l">Crinibus effusis hortari in proelia matres.</div><div class="l">Credite, grandaevum, vetitumque aetate senatum</div><div class="l">Arma sequi, sacros pedibus prosternere canos:</div><div class="l">Atque ipsam domini metuentem occurrere Romam.</div><div class="l">Credite, qui nunc est populus, populumque futurum</div><div class="l">Permixtas adferre preces. Haec libera nasci,</div><div class="l">Haec vult turba mori. Si quis post pignora tanta</div><div class="l">Pompeio locus est, cum prole et coniuge supplex.</div><div class="l">Imperii salva si maiestate liceret,</div><div class="l">Volverer ante pedes. Magnus, nisi vincitis, exsul,</div><div class="l">Ludibrium soceri, vester pudor, ultima fata</div><div class="l">Deprecor, ac turpes extremi cardinis annos,</div><div class="l">Ne discam servire senex. Tam moesta locuti</div><div class="l">Voce ducis flagrant animi, Romanaque virtus</div><div class="l">Erigitur; placuitque mori, si vera timeret.</div><div class="l">Ergo utrimque pari concurrunt agmina motu</div><div class="l">Irarum: metus hos regni, spes excitat illos.</div><div class="l">Hae facient dextrae, quidquid non expleat aetas</div><div class="l">Ulla, nec humanum reparet genus omnibus annis,</div><div class="l">Ut vacet a ferro. Gentes Mars iste futuras</div><div class="l">Obruet, et populos aevi venientis in orbem</div><div class="l">Erepto natale feret. Tunc omne Latinum</div><div class="l">Fabula nomen erit: Gabios Veiosque Coramque</div><div class="l">Pulvere vix tectae poterunt monstrare ruinae,</div><div class="l">Albanosque lares Laurentinosque penates</div><div class="l">Rus vacuum, quod non habitet, nisi nocte coacta,</div><div class="l">Invitus, questusque Numam iussisse, senator.</div><div class="l">Non aetas haec carpsit edax, monimentaque rerum</div><div class="l">Putria destituit: crimen civile videmus,</div><div class="l">Tot vacuas urbes Generis quo turba redacta est</div><div class="l">Humani? Toto populi qui nascimur orbe,</div><div class="l">Nec muros implore viris, nec possumus agros.</div><div class="l">Urbs nos una capit: vincto fossore coluntur</div><div class="l">Hesperiae segetes: stat tectis putris avitis</div><div class="l">In nullos ruitura domus: nulloque frequentem</div><div class="l">Cive suo Romam, sed mundi faece repletam,</div><div class="l">Cladis eo dedimus, ne tanto in tempore bellum</div><div class="l">Iam posset civile geri. Pharsalia tanti</div><div class="l">Caussa mali. Cedant feralia nomina Cannae,</div><div class="l">Et damnata diu Romanis Allia fastis.</div><div class="l">Tempora signavit leviorum Roma malorum;</div><div class="l">Hunc voluit nescire diem. Pro tristia fata!</div><div class="l">Aera pestiferum tractu, morbosque fluentes,</div><div class="l">Insanamque famem, permissasque ignibus urbes,</div><div class="l">Moeniaque in praeceps laturos plena tremores</div><div class="l">Hi possent explere viri, quos undique traxit</div><div class="l">In miseram Fortuna necem, dum munera longi</div><div class="l">Explicat eripiens aevi, populosque ducesque</div><div class="l">Constituit campis: per quos tibi, Roma, ruenti</div><div class="l">Ostendat, quam magna cadas. Quo latius orbem</div><div class="l">Possedit, citius per prospera fata cucurrit.</div><div class="l">Omne tibi bellum gentes dedit omnibus annis:</div><div class="l">Te geminum Titan procedere vidit in axem.</div><div class="l">Haud multum terrae spatium restabat Eoae,</div><div class="l">Ut tibi nox, tibi tota dies, tibi curreret aether,</div><div class="l">Omniaque errantes stellae Romana viderent.</div><div class="l">Sed retro tua fata tulit, par omnibus annis,</div><div class="l">Emathiae funesta dies. Hac luce cruenta</div><div class="l">Effectum, ut Latios non horreat India fasces,</div><div class="l">Nec vetitos errare Dahas in moenia ducat,</div><div class="l">Sarmaticumque premat succinctus consul aratrum.</div><div class="l">Quod semper saevas debet tibi Parthia poenas,</div><div class="l">Quod, fugiens civile nefas redituraque numquam,</div><div class="l">Libertas ultra Tigrim Rhenumque recessit,</div><div class="l">Ac, toties nobis iugulo quaesita, vagatur,</div><div class="l">Germanum Scythicumque bonum, nec respicit ultra</div><div class="l">Ausoniam: vellem, populis incognita nostris,</div><div class="l">Vulturis ut primum laevo fundata volatu</div><div class="l">Romulus infami complevit moenia luco,</div><div class="l">Usque ad Thessalicas servisses, Roma, ruinas.</div><div class="l">De Brutis, Fortuna, queror. Quid tempora legum</div><div class="l">Egimus, aut annos a consule nomen habentes?</div><div class="l">Felices Arabes, Medique, Eoaque tellus,</div><div class="l">Quam sub perpetuis tenuerunt fata tyrannis.</div><div class="l">Ex populis, qui regna ferunt, sors ultima nostra est,</div><div class="l">Quos servire pudet. Sunt nobis nulla profecto</div><div class="l">Numina: cum caeco rapiantur secula casu,</div><div class="l">Mentimur regnare Iovem. Spectabit ab alto</div><div class="l">Aethere Thessalicas, teneat cum fulmina, caedes?</div><div class="l">Scilicet ipse petet Pholoen, petet ignibus Oeten,</div><div class="l">Immeritaeque nemus Rhodopes, pinusque Mimantis:</div><div class="l">Cassius hoc potius feriet caput? Astra Thyestae</div><div class="l">Impulit, et subitis damnavit noctibus Argos:</div><div class="l">Tot similes fratrum gladios patrumque gerenti</div><div class="l">Thessaliae dabit ille diem? Mortalia nulli</div><div class="l">Sunt curata deo. Cladis tamen huius habemus</div><div class="l">Vindictam, quantam terris dare numina fas est.</div><div class="l">Bella pares superis facient civilia divos:</div><div class="l">Fulminibus manes, radiisque ornabit, et astris,</div><div class="l">Inque deum templis iurabit Roma per umbras. <span class="">card 460</span></div><div class="l">Ut rapido cursu fati suprema morantem</div><div class="l">Consumsere locum: parva tellure diremti,</div><div class="l">Inde manus spectant, vultusque agnoscere quaerunt,</div><div class="l">Quo sua pila cadant, aut quae sibi fata minentur,</div><div class="l">Facturi quae monstra forent. Videre parentes</div><div class="l">Frontibus adversis, fraternaque cominus arma,</div><div class="l">Nec libuit mutare locum. Tamen omnia torpor</div><div class="l">Pectora constrinxit: gelidusque in viscera sanguis</div><div class="l">Perculsa pietate coit: totaeque cohortes</div><div class="l">Pila parata diu tensis tenuere lacertis.</div><div class="l">Di tibi non mortem, quae cunctis poena paratur,</div><div class="l">Sed sensum post fata tuae dent, Crastine, morti,</div><div class="l">Cuius torta manu commisit lancea bellum,</div><div class="l">Primaque Thessaliam Romano sanguine tinxit.</div><div class="l">O praeceps rabies, cum Caesar tela teneret,</div><div class="l">Inventa est prior ulla manus! Tunc stridulus aer</div><div class="l">Elisus lituis, conceptaque classica cornu:</div><div class="l">Tunc ausae dare signa tubae: tunc aethera tendit,</div><div class="l">Extremique fragor convexa irrupit Olympi,</div><div class="l">Unde procul nubes, quo nulla tonitrua durant.</div><div class="l">Excepit resonis clamorem vallibus Aemus,</div><div class="l">Peliacisque dedit rursus geminare cavernis:</div><div class="l">Pindus agit fremitus, Pangaeaque saxa resultant,</div><div class="l">Oetaeaeque gemunt rupes: vocesque furoris</div><div class="l">Expavere sui tota tellure relatas.</div><div class="l">Spargitur innumerum diversis missile votis.</div><div class="l">Vulnera pars optat, pars terrae figere tela,</div><div class="l">Ac puras servare manus. Rapit omnia casus,</div><div class="l">Atque incerta facit, quos vult, Fortuna nocentes.</div><div class="l">Sed quota pars cladis iaculis ferroque volanti</div><div class="l">Exacta est? Odiis solus civilibus ensis</div><div class="l">Sufficit, et dextras Romana in viscera ducit.</div><div class="l">Pompeii densis acies stipata catervis,</div><div class="l">Iunxerat in seriem nexis umbonibus arma:</div><div class="l">Vixque habitura locum dextras ac tela movendi,</div><div class="l">Constiterat, gladiosque suos compressa tenebat.</div><div class="l">Praecipiti cursu vesanum Caesaris agmen</div><div class="l">In densos agitur cuneos: perque arma, per hostem</div><div class="l">Quaerit iter. Qua torta graves lorica catenas</div><div class="l">Opponit, tutoque latet sub tegmine pectus,</div><div class="l">Hac quoque perventum est ad viscera: totque per arma</div><div class="l">Extremum est, quod quisque ferit. Civilia bella</div><div class="l">Una acies patitur, gerit altera: frigidus inde</div><div class="l">Stat gladius; calet omne nocens a Caesare ferrum.</div><div class="l">Nec Fortuna diu, rerum tot pondera vertens,</div><div class="l">Abstulit ingentes, fato torrente, ruinas.</div><div class="l">Ut primum toto diduxit cornua campo</div><div class="l">Pompeianus eques, bellique per ultima fudit:</div><div class="l">Sparsa per extremos levis armatura maniplos</div><div class="l">Insequitur, saevasque manus immittit in hostem.</div><div class="l">Illic, quaeque suo miscet gens proelia telo,</div><div class="l">Romanus cunctis petitur cruor. Inde sagittae,</div><div class="l">Inde faces et saxa volant, spatioque solutae</div><div class="l">Aeris et calido liquefactae pondere glandes.</div><div class="l">Tunc et Ituraei, Medique Arabesque, soluto</div><div class="l">Arcu turba minax, nusquam rexere sagittas,</div><div class="l">Sed petitur solus, qui campis imminet, aer:</div><div class="l">Inde cadunt mortes. Sceleris sed crimine nullo</div><div class="l">Externum maculant chalybem; stetit omne coactum</div><div class="l">Circa pila nefas. Ferro subtexitur aether,</div><div class="l">Noxque super campos telis conserta pependit.</div><div class="l">Tum Caesar, metuens, ne frons sibi prima labaret</div><div class="l">Incursu, tenet obliquas post signa cohortes:</div><div class="l">Inque latus belli, qua se vagus hostis agebat,</div><div class="l">Immittit subitum non motis cornibus agmen.</div><div class="l">Immemores pugnae, nulloque pudore timendi</div><div class="l">Praecipites fecere palam, civilia bella</div><div class="l">Non bene barbaricis umquam commissa catervis.</div><div class="l">Ut primum sonipes transfixus pectora ferro</div><div class="l">In caput effusi calcavit membra regentis;</div><div class="l">Omnis eques cessit campis, glomerataque pubes</div><div class="l">In sua conversis praeceps ruit agmina frenis.</div><div class="l">Perdidit inde modum caedes, ac nulla secuta est</div><div class="l">Pugna, sed hinc iugulis, hinc ferro bella geruntur:</div><div class="l">Nec valet haec acies tantum prosternere, quantum</div><div class="l">Inde perire potest. Utinam, Pharsalia, campis</div><div class="l">Sufficiat cruor iste tuis, quem barbara fundunt</div><div class="l">Pectora; non alio mutentur sanguine fontes;</div><div class="l">Hic numerus totos tibi vestiat ossibus agros:</div><div class="l">Aut si Romano compleri sanguine mavis,</div><div class="l">Istis parce precor: vivant Galataeque Syrique,</div><div class="l">Cappadoces, Gallique, extremique orbis Iberi,</div><div class="l">Armenii, Cilices: nam post civilia bella</div><div class="l">Hic populus Romanus erit. Semel ortus in omnes</div><div class="l">It timor, et fatis datus est pro Caesare cursus.</div><div class="l">Ventum erat ad robur Magni, mediasque catervas.</div><div class="l">Quod totos errore vago perfuderat agros,</div><div class="l">Constitit hic bellum, fortunaque Caesaris haesit.</div><div class="l">Illic non regum auxiliis collecta iuventus</div><div class="l">Bella gerit, ferrumque manus movere rogatae:</div><div class="l">Ille locus fratres habuit, locus ille parentes.</div><div class="l">Hic furor, hic rabies, hic sunt tua crimina, Caesar.</div><div class="l">Hanc fuge, mens, belli partem, tenebrisque relinque,</div><div class="l">Nullaque tantorum discat me vate malorum,</div><div class="l">Quam multum bellis liceat civilibus, aetas.</div><div class="l">Hae potius pereant lacrimae, pereantque querelae.</div><div class="l">Quidquid in hac acie gessisti, Roma, tacebo. <span class="">card 557</span></div><div class="l">Hic Caesar, rabies populis, stimulusque furorum,</div><div class="l">Ne qua parte sui pereat scelus, agmina circum</div><div class="l">It vagus, atque animis ignes flagrantibus addit:</div><div class="l">Inspicit et gladios, qui toti sanguine manent,</div><div class="l">Qui niteant primo tantum mucrone cruenti,</div><div class="l">Quae presso tremat ense manus, quis languida tela,</div><div class="l">Quis contenta ferat, quis praestet bella iubenti,</div><div class="l">Quem pugnare iuvet, quis vultum cive peremto</div><div class="l">Mutet: obit latis proiecta cadavera campis:</div><div class="l">Vulnera multorum, totum fusura cruorem,</div><div class="l">Opposita premit ipse manu. Quacumque vagatur,</div><div class="l">Sanguineum veluti quatiens Bellone flagellum,</div><div class="l">Bistonas aut Mavors agitans, si verbere saevo</div><div class="l">Palladia stimulet turbatos aegide currus,</div><div class="l">Nox ingens scelerum, et caedes oriuntur, et instar</div><div class="l">Immensae vocis gemitus, et pondere lapsi</div><div class="l">Pectoris arma sonant, confractique ensibus enses.</div><div class="l">Ipse manu subicit gladios, ac tela ministrat,</div><div class="l">Adversosque iubet ferro confundere vultus.</div><div class="l">Promovet ipse acies: impellit terga suorum:</div><div class="l">Verbere conversae cessantes excitat hastae.</div><div class="l">In plebem vetat ire manus, monstratque senatum.</div><div class="l">Scit, cruor imperii qui sit, quae viscera rerum:</div><div class="l">Unde petat Romam, libertas ultima mundi</div><div class="l">Quo steterit ferienda loco. Permixta secundo</div><div class="l">Ordine nobilitas, venerandaque corpora ferro</div><div class="l">Urgentur: caedunt Lepidos, caeduntque Metellos,</div><div class="l">Corvinosque simul, Torquataque nomina, regum</div><div class="l">Saepe duces, summosque hominum, te, Magne, remoto.</div><div class="l">Illic, plebeia contectus casside vultus,</div><div class="l">Ignotusque hosti, quod ferrum, Brute, tenebas!</div><div class="l">O decus imperii, spes o suprema senatus,</div><div class="l">Extremum tanti generis per saecula nomen.</div><div class="l">Ne rue per medios nimium temerarius hostes,</div><div class="l">Nec tibi fatales admoveris ante Philippos,</div><div class="l">Thessalia periture tua. Nil proficis istic</div><div class="l">Caesaris intentus iugulo: nondum attigit arcem</div><div class="l">Iuris, et, humanum culmen, quo cuncta premuntur,</div><div class="l">Egressus, meruit fatis tam nobile letum.</div><div class="l">Vivat, et, ut Bruti procumbat victima, regnet.</div><div class="l">Hic patriae perit omne decus: iacet aggere magno</div><div class="l">Patricium campis non mixta plebe cadaver.</div><div class="l">Mors tamen eminuit clarorum in strage virorum</div><div class="l">Pugnacis Domiti, quem clades fata per omnes</div><div class="l">Ducebant. Nusquam Magni Fortuna sine illo</div><div class="l">Succubuit: victus toties a Caesare, salva</div><div class="l">Libertate perit. Tunc mille in vulnera laetus</div><div class="l">Labitur, ac venia gaudet caruisse secunda.</div><div class="l">Viderat in crasso volventem sanguine membra</div><div class="l">Caesar, et increpitans; Iam Magni deseris arma,</div><div class="l">Successor Domiti; sine te iam bella geruntur.</div><div class="l">Dixerat: ast illi suffecit pectora pulsans</div><div class="l">Spiritus in vocem, morientiaque ora resolvit:</div><div class="l">Non te funesta scelerum mercede potitum,</div><div class="l">Sed dubium fati, Caesar, generoque minorem</div><div class="l">Adspicens, Stygias Magno duce liber ad umbras</div><div class="l">Et securus eo: te saevo Marte subactum,</div><div class="l">Pompeioque graves poenas nobisque daturum,</div><div class="l">Cum morior, sperare licet. Non plura locutum</div><div class="l">Vita fugit, densaeque oculos pressere tenebrae.</div><div class="l">Impendisse pudet lacrimas in funere mundi</div><div class="l">Mortibus innumeris, ac singula fata sequentem</div><div class="l">Quaerere, letiferum per cuius viscera vulnus</div><div class="l">Exierit; quis fusa solo vitalia calcet;</div><div class="l">Ore quis adverso demisso faucibus ense</div><div class="l">Expulerit moriens animam; quis corruat ictu,</div><div class="l">Quis steterit, dum membra cadunt: quis pectore tela</div><div class="l">Transmittat, vel quos campis adfixerit hasta:</div><div class="l">Quis cruor emissis perruperit aera venis,</div><div class="l">Inque hostis cadat arma sui: quis pectora fratris</div><div class="l">Caedat, et, ut notum possit spoliare cadaver,</div><div class="l">Abscisum longe mittat caput: ora parentis</div><div class="l">Quis laceret, nimiaque probet spectantibus ira,</div><div class="l">Quem iugulat, non esse patrem. Mors nulla querela</div><div class="l">Digna sua est, nullosque hominum lugere vacamus.</div><div class="l">Non istas habuit pugnae Pharsalia partes,</div><div class="l">Quas aliae clades: illic per fata virorum,</div><div class="l">Per populos hic Roma perit: quae militia illic,</div><div class="l">Mors hic gentis erat: sanguis ibi fluxit Achaeus,</div><div class="l">Ponticus, Assyrius: cunctos haerere cruores</div><div class="l">Romanus campisque vetat consistere torrens.</div><div class="l">Maius ab hac acie, quam quod sua saecula ferrent,</div><div class="l">Vulnus habent populi: plus est quam vita salusque,</div><div class="l">Quod perit: in totum mundi prosternimur aevum:</div><div class="l">Vincitur his gladiis omnis, quae serviet, aetas.</div><div class="l">Proxima quid suboles, aut quid meruere nepotes</div><div class="l">In regnum nasci? Pavidi num gessimus arma?</div><div class="l">Teximus aut iugulos? Alieni poena timoris</div><div class="l">In nostra cervice sedet. Post proelia natis</div><div class="l">Si dominum, Fortuna, dabas, et bella dedisses. <span class="">card 647</span></div><div class="l">Iam Magnus transisse deos Romanaque fata</div><div class="l">Senserat infelix; tota vix clade coactus</div><div class="l">Fortunam damnare suam. Stetit aggere campi</div><div class="l">Eminus, unde omnes sparsas per Thessala rura</div><div class="l">Adspiceret clades, quae bello obstante latebant.</div><div class="l">Tot telis sua fata peti, tot corpora fusa,</div><div class="l">Ac se tam multo pereuntem sanguine vidit.</div><div class="l">Nec, sicut mos est miseris, trahere omnia secum</div><div class="l">Mersa iuvat, gentesque suae miscere ruinae:</div><div class="l">Ut Latiae post se vivat pars maxima turbae,</div><div class="l">Sustinuit dignos etiam nunc credere votis</div><div class="l">Coelicolas, volvitque sui solatia casus:</div><div class="l">Parcite; ait, superi, cunctas prosternere gentes:</div><div class="l">Stante potest mundo, Romaque superstite, Magnus</div><div class="l">Esse miser. Si plura iuvant mea vulnera, coniux</div><div class="l">Est mihi, sunt nati; dedimus tot pignora fatis.</div><div class="l">Civiline parum est bello si meque meosque</div><div class="l">Obruis? exiguae clades sumus, orbe remoto?</div><div class="l">Omnia quid laceras, quid perdere cuncta laboras?</div><div class="l">Iam nihil est, Fortuna, meum. Sic fatur: et arma</div><div class="l">Signaque et adflictas omni iam parte catervas</div><div class="l">Circuit, et revocat matura in fata ruentes,</div><div class="l">Seque negat tanti. Nec deerat robur in enses</div><div class="l">Ire duci, iuguloque pati vel pectore letum:</div><div class="l">Sed timuit, strato miles ne corpore Magni</div><div class="l">Non fugeret, supraque ducem procumberet orbis:</div><div class="l">Caesaris aut oculis voluit subducere mortem.</div><div class="l">Nequidquam. Infelix, socero spectare volenti</div><div class="l">Praestandum est ubicumque capit. Sed tu quoque, coniux</div><div class="l">Caussa fugae, vultusque tui: fatisque probatum est</div><div class="l">Te praesente mori. Tunc Magnum concitus aufert</div><div class="l">A bello sonipes, non tergo tela paventem,</div><div class="l">Ingentesque animos extrema in fata ferentem.</div><div class="l">Non gemitus, non fletus erat, salvaque verendus</div><div class="l">Maiestate dolor, qualem te, Magne, decebat</div><div class="l">Romanis praestare malis. Non impare vultu</div><div class="l">Adspicis Emathiam: nec te videre superbum</div><div class="l">Prospera bellorum, nec fractum adversa videbunt:</div><div class="l">Quamque fuit laeto per tres infida triumphos,</div><div class="l">Tam misero Fortuna minor. Iam pondere fati</div><div class="l">Deposito securus abis: nunc tempora laeta</div><div class="l">Respexisse vacat: spes numquam implenda recessit:</div><div class="l">Quid fueris, nunc scire licet. Fuge proelia dire,</div><div class="l">Ac testare deos, nullum, qui perstet in armis,</div><div class="l">Iam tibi, Magne, mori: ceu flebilis Africa damni,</div><div class="l">Et ceu Munda nocens, Pharioque a gurgite cladess,</div><div class="l">Sic et Thessalicae post te pars maxima pugnae.</div><div class="l">Non iam Pompeii nomen populare per orbem,</div><div class="l">Nec studium belli: sed par, quod semper habemus,</div><div class="l">Libertas et Caesar erunt: teque inde fugato</div><div class="l">Ostendit moriens, sibi se pugnasse, senatus.</div><div class="l">Nonne iuvat pulsum bellis cessisse, nec istud</div><div class="l">Prospectasse nefas, spumantes caede catervas?</div><div class="l">Respice turbatos incursu sanguinis amnes,</div><div class="l">Et soceri miserere tui. Quo pectore Romam</div><div class="l">Intrabit factus campis felicior istis?</div><div class="l">Quidquid in ignotis solus regionibus exsul,</div><div class="l">Quidquid sub Phario positus patiere tyranno;</div><div class="l">Crede deis, longo fatorum crede favori,</div><div class="l">Vincere peius erat. Prohibe lamenta sonare,</div><div class="l">Flere veta populos: lacrimas luctusque remitte.</div><div class="l">Tam mala Pompeii, quam prospera, mundus adoret.</div><div class="l">Adspice securus vultu non supplice reges:</div><div class="l">Adspice possessas urbes, donataque regna,</div><div class="l">Aegyptum Libyamque: et terras elige morti.</div><div class="l">Vidit prima tuae testis Larissa ruinae</div><div class="l">Nobile, nec victum fatis caput. Omnibus illa</div><div class="l">Civibus effudit totas per moenia vires:</div><div class="l">Obvia, ceu laeto, praemittunt munera flentes:</div><div class="l">Pandunt templa, domos: socios se cladibus optant.</div><div class="l">Scilicet immenso superest ex nomine multum:</div><div class="l">Teque minor solo, cunctas impellere gentes</div><div class="l">Rursus in arma potes, rursusque in fata redire.</div><div class="l">Sed, quid opus victo populis aut urbibus? inquit:</div><div class="l">Victori praestate fidem. Tu, Caesar, in alto</div><div class="l">Caedis adhuc cumulo patriae per viscera vadis:</div><div class="l">At tibi iam populos donat gener. Avehit inde</div><div class="l">Pompeium sonipes: gemitus lacrimaeque sequuntur;</div><div class="l">Plurimaque in saevos populi convicia divos.</div><div class="l">Nunc tibi vera fides quaesiti, Magne, favoris</div><div class="l">Contigit, ac fructus. Felix se nescit amari. <span class="">card 728</span></div><div class="l">Caesar ut Hesperio vidit satis arva natare</div><div class="l">Sanguine, parcendum ferro manibusque suorum</div><div class="l">Iam ratus, ut viles animas perituraque frustra</div><div class="l">Agmina permisit vitae. Sed castra fugatos</div><div class="l">Ne revocent, pellatque quies nocturna pavorem,</div><div class="l">Protinus hostili statuit succedere vallo,</div><div class="l">Dum Fortuna calet, dum conficit omnia terror,</div><div class="l">Non veritus, grave ne fessis ac Marte subactis</div><div class="l">Hoc foret imperium. Non magno hortamine miles</div><div class="l">In praedam ducendus erat: Victoria nobis</div><div class="l">Plena, viri, dixit: superest pro sanguine merces,</div><div class="l">Quam monstrare meum est: neque enim donare vocabo,</div><div class="l">Quod sibi quisque dabit. Cunctis en plena metallis</div><div class="l">Castra patent: raptum Hesperiis e gentibus aurum</div><div class="l">Hic iacet, Eoasque premunt tentoria gazas.</div><div class="l">Tot regum fortuna simul Magnique coacta</div><div class="l">Exspectat dominos: propera praecedere, miles,</div><div class="l">Quos sequeris: quascumque tuas Pharsalia fecit,</div><div class="l">A victis rapiantur opes. Nec plura locutus,</div><div class="l">Impulit amentes aurique cupidine caecos,</div><div class="l">Ire super gladios supraque cadavera patrum,</div><div class="l">Et caesos calcare duces. Quae fossa, quis agger</div><div class="l">Sustineat pretium belli scelerumque petentes!</div><div class="l">Scire volant, quanta fuerint mercede nocentes.</div><div class="l">Invenere quidem spoliato plurima mundo</div><div class="l">Bellorum in sumtus congestae pondera massae:</div><div class="l">Sed non implevit cupientes omnia mentes.</div><div class="l">Quidquid fodit Iber, quidquid Tagus extulit auri,</div><div class="l">Quod legit dives summis Arimaspus arenis</div><div class="l">Ut rapiant, parvo scelus hoc venisse putabunt.</div><div class="l">Cum sibi Tarpeias victor desponderit arces,</div><div class="l">Cum spe Romanae promiserit omnia praedae:</div><div class="l">Decipitur, quod castra rapit. Capit impia plebes</div><div class="l">Cespite patricio somnos: vacuumque cubile</div><div class="l">Regibus infandus miles premit: inque parentum,</div><div class="l">Inque toris fratrum posuerunt membra nocentes:</div><div class="l">Quos agitat vesana quies, somnique furentes:</div><div class="l">Thessalicam miseri versant in pectore pugnam.</div><div class="l">Invigilat cunctis saevum scelus, armaque tota</div><div class="l">Mente agitant, caputoque manus absente moventur,</div><div class="l">Ingemuisse putes campos, terramque nocentem</div><div class="l">Inspirasse animas, iniectumque aera totum</div><div class="l">Manibus, et superam Stygia formidine noctem.</div><div class="l">Exigit a miseris tristes victoria poenas,</div><div class="l">Sibilaque et flammas infert sopor: umbra peremti</div><div class="l">Civis adest: sua quemque premit terroris imago.</div><div class="l">Ille senum vultus, iuvenum videt ille figuras:</div><div class="l">Hunc agitant totis fraterna cadavera somnis:</div><div class="l">Pectore in hoc pater est: omnes in Caesare manes.</div><div class="l">Haud alios, nondum Scythica purgatus in ara,</div><div class="l">Eumenidum vidit vultus Pelopeius Orestes:</div><div class="l">Nec magis adtonitos animi sensere tumultus,</div><div class="l">Cum fureret, Pentheus, aut cum desisset, Agave.</div><div class="l">Hunc omnes gladii, quos aut Pharsalia vidit,</div><div class="l">Aut ultrix visura dies, stringente senatu,</div><div class="l">Illa nocte premunt: hunc infera monstra flagellant.</div><div class="l">Heu quantum poenae misero mens conscia donat,</div><div class="l">Quod Styga, quod manes, ingestaque Tartara somnis</div><div class="l">Pompeio vivente videt! Tamen omnia passo</div><div class="l">Postquam clara dies Pharsalica damna retexit,</div><div class="l">Nulla loci facies revocat feralibus arvis</div><div class="l">Haerentes oculos. Cernit propulsa cruore</div><div class="l">Flumina, et excelsos cumulis aequantia colles</div><div class="l">Corpora, depressos in tabem spectat acervos,</div><div class="l">Et Magni numerat populos: epulisque paratur</div><div class="l">Ille locus, vultus ex quo faciesque iacentum</div><div class="l">Agnoscat. Iuvat Emathiam non cernere terram,</div><div class="l">Et lustrare oculis campos sub clade latentes:</div><div class="l">Fortunam superosque suos in sanguine cernit.</div><div class="l">Ac ne laeta furens scelerum spectacula perdat,</div><div class="l">Invidet igne rogi miseris, coeloque nocenti</div><div class="l">Ingerit Emathiam. Non illum Poenus humator</div><div class="l">Consulis, et Libyca succensae lampade Cannae</div><div class="l">Compellunt, hominum ritus ut servet in hostes:</div><div class="l">Sed meminit, nondum satiata caedibus ira,</div><div class="l">Cives esse suos. Petimus non singula busta,</div><div class="l">Discretosque rogos: unum da gentibus ignem:</div><div class="l">Non interpositis urantur corpora flammis.</div><div class="l">Aut, generi si poena iuvat, nemus exstrue Pindi:</div><div class="l">Erige congestas Oetaeo robore silvas,</div><div class="l">Thessalicam videat Pompeius ab aequore flammam.</div><div class="l">Nil agis hac ira: tabesne cadavera solvat,</div><div class="l">An rogus, haud refert: placido natura receptat</div><div class="l">Cuncta sinu, finemque sui sibi corpora debent.</div><div class="l">Hos, Caesar, populos si nunc non usserit ignis,</div><div class="l">Uret cum terris, uret cum gurgite ponti.</div><div class="l">Communis mundo superest rogus, ossibus astra</div><div class="l">Mixturus. Quocumque tuam Fortuna vocabit,</div><div class="l">Hae quoque eunt animae. Non altius ibis in auras,</div><div class="l">Non meliore loco Stygia sub nocte iacebis.</div><div class="l">Libera Fortunae mors est: capit omnia tellus</div><div class="l">Quae genuit: coelo tegitur, qui non habet urnam.</div><div class="l">Tu, cui dant poenas inhumato funere gentes,</div><div class="l">Quid fugis hanc cladem? quid olentes deseris agros?</div><div class="l">Has trahe, Caesar, aquas: hoc, si potes, utere coelo.</div><div class="l">Sed tibi tabentes populi Pharsalica rura</div><div class="l">Eripiunt, camposque tenent victore fugato.</div><div class="l">Non solum Haemonii, funesta ad pabula belli</div><div class="l">Bistonii venere lupi, tabemque cruentae</div><div class="l">Caedis odorati Pholoen liquere leones.</div><div class="l">Tunc ursi latebras, obscoeni tecta domosque</div><div class="l">Deseruere canes, et quidquid nare sagaci</div><div class="l">Aera non sanum motumque cadavere sensit.</div><div class="l">Iamque diu volucres civilia castra secutae</div><div class="l">Conveniunt. Vos, quae Nilo mutare soletis</div><div class="l">Threicias hiemes, ad mollem serius austrum</div><div class="l">Istis, aves. Numquam tanto se vulture coelum</div><div class="l">Induit, aut plures presserunt aera pennae.</div><div class="l">Omne nemus misit volucres, omnisque cruenta</div><div class="l">Alite sanguineis stillavit roribus arbor.</div><div class="l">Saepe super vultus victoris et impia signa</div><div class="l">Aut cruor aut alto defluxit ab aethere tabes,</div><div class="l">Membraque deiecit iam lassis unguibus ales.</div><div class="l">Sic quoque non omnis populus pervenit ad ossa,</div><div class="l">Inque feras discerptus abit: non intima curant</div><div class="l">Viscera, nec totas avidae sorbere medullas:</div><div class="l">Degustant artus. Latiae pars maxima turbae</div><div class="l">Fastidita iacet; quam sol nimbique diesque</div><div class="l">Longior Emathiis resolutam miscuit arvis.</div><div class="l">Thessalia, infelix, quo tanto crimine, tellus,</div><div class="l">Laesisti superos, ut te tot mortibus unam,</div><div class="l">Tot scelerum fatis premerent? Quod sufficit aevum,</div><div class="l">Immemor ut donet belli tibi damna vetustas?</div><div class="l">Quae seges infecta surget non decolor herba?</div><div class="l">Quo non Romanos violabis vomere manes?</div><div class="l">Ante novae venient acies, scelerique secundo</div><div class="l">Praestabis nondum siccos hoc sanguine campos.</div><div class="l">Omnia maiorum vertamus busta licebit,</div><div class="l">Et stantes tumulos, et qui radice vetusta</div><div class="l">Effudere suas, victis compagibus, urnas:</div><div class="l">Plus cinerum Haemoniae sulcis telluris aratur,</div><div class="l">Pluraque ruricolis feriuntur dentibus ossa.</div><div class="l">Nullus ab Emathio religasset litore funem</div><div class="l">Navita, nec terram quisquam movisset arator,</div><div class="l">Romani bustum populi: fugerentque coloni</div><div class="l">Umbrarum campos: gregibus dumeta carerent:</div><div class="l">Nullusque auderet pecori permittere pastor</div><div class="l">Vellere surgentem de nostris ossibus herbam;</div><div class="l">Ac, velut impatiens hominum vel solis iniqui</div><div class="l">Limite vel glacie, nuda atque ignota iaceres,</div><div class="l">Si non prima nefas belli, sed sola, tulisses.</div><div class="l">O superi, liceat terras odisse nocentes.</div><div class="l">Quid totum premitis, quid totum solvitis orbem?</div><div class="l">Hesperiae clades, et flebilis unda Pachyni,</div><div class="l">Et Mutina, et Leucas puros fecere Philippos. </div></div><div class="textpart" id="index.xml-body.1_div.2_div.8"><h3><span class="headingNumber">2.8. </span></h3><span class="">card 1</span><div class="l">Iam super Herculeas fauces nemorosaque Tempe,</div><div class="l">Haemoniae deserta petens dispendia silvae,</div><div class="l">Cornipedem exhaustum cursu stimulisque negantem</div><div class="l">Magnus agens, incerta fugae vestigia turbat,</div><div class="l">Implicitasque errore vias. Pavet ille fragorem</div><div class="l">Motorum ventis nemorum; comitumque suorum,</div><div class="l">Qui post terga ferit, trepidum laterique timentem</div><div class="l">Exanimat. Quamvis summo de culmine lapsus,</div><div class="l">Nondum vile sui pretium scit sanguinis esse,</div><div class="l">Seque memor fati tantae mercedis habere</div><div class="l">Credit adhuc iugulum, quantum pro Caesaris ipse</div><div class="l">Avulsa cervice daret. Deserta sequentem</div><div class="l">Non patitur tutis fatum celare latebris</div><div class="l">Clara viri facies. Multi, Pharsalica castra</div><div class="l">Cum peterent, nondum fama prodente ruinas,</div><div class="l">Occursu stupuere ducis, vertigine rerum</div><div class="l">Adtoniti: cladisque suae vix ipse fidelis</div><div class="l">Auctor erat. Gravis est Magno, quicumque malorum</div><div class="l">Testis adest. Cunctis ignotus gentibus esse</div><div class="l">Mallet, et obscuro tutus transire per orbem</div><div class="l">Nomine; sed longi poenas Fortuna favoris</div><div class="l">Exigit a misero, quae tanto pondere famae</div><div class="l">Res premit adversas, fatisque prioribus urget.</div><div class="l">Nunc festinatos nimium sibi sentit honores,</div><div class="l">Actaque lauriferae damnat Sullana iuventae.</div><div class="l">Nunc et Corycias classes, et Pontica signa</div><div class="l">Deiectum meminisse piget. Sic longius aevum</div><div class="l">Destruit ingentes animos, et vita superstes</div><div class="l">Imperio. Nisi summa dies cum fine bonorum</div><div class="l">Adfuit, et celeri praevertit tristia leto,</div><div class="l">Dedecori est fortuna prior. Quisquamne secundis</div><div class="l">Tradere se fatis audet, nisi morte parata?</div><div class="l">Litora contigerat, per quae Peneius amnis</div><div class="l">Emathia iam clade rubens exibat in aequor.</div><div class="l">Inde ratis trepidum, ventis et fluctibus impar,</div><div class="l">Flumineis vix tuta vadis, evexit in altum.</div><div class="l">Cuius adhuc remis quatitur Corcyra sinusque</div><div class="l">Leucadii, Cilicum dominus terraeque Liburnae,</div><div class="l">Exiguam vector pavidus correpsit in alnum.</div><div class="l">Conscia curarum, secreta in litora Lesbi</div><div class="l">Flectere vela iubes, qua tunc tellure latebas,</div><div class="l">Moestior, in mediis quam si, Cornelia, campis</div><div class="l">Emathiae stares. Tristes praesagia curas</div><div class="l">Exagitant: trepida quatitur formidine somnus:</div><div class="l">Thessaliam nox omnis habet: tenebrisque remotis</div><div class="l">Rupis in abruptae scopulos extremaque curris</div><div class="l">Litora, prospiciens fluctus: nutantia longe</div><div class="l">Semper prima vides venientis vela carinae,</div><div class="l">Quaerere nec quidquam de fato coniugis audes.</div><div class="l">En ratis, ad vestros quae tendit carbasa portus,</div><div class="l">Quid ferat ignoras: et nunc tibi summa pavoris,</div><div class="l">Nuntius armorum tristis, rumorque sinister.</div><div class="l">Victus adest coniux. Quid perdis tempora luctus?</div><div class="l">Cum possis iam flere, times. Tunc puppe propinqua</div><div class="l">Prosiluit, crimenque deum crudele notavit,</div><div class="l">Deformem pallore ducem, vultusque prementem</div><div class="l">Canitie, atque atro squalentes pulvere vestes.</div><div class="l">Obvia nox miserae coelum lucemque tenebris</div><div class="l">Abstulit, atque animam clausit dolor: omnia nervis</div><div class="l">Membra relicta labant: riguerunt corda, diuque</div><div class="l">Spe mortis decepta iacet. Iam fune ligato</div><div class="l">Litoribus, lustrat vacuas Pompeius arenas.</div><div class="l">Quem postquam propius famulae videre fideles,</div><div class="l">Non ultra gemitus tacitos incessere fata</div><div class="l">Permisere sibi, frustraque adtollere terra</div><div class="l">Semianimem conantur heram: quam pectore Magnus</div><div class="l">Ambit, et adstrictos refovet complexibus artus.</div><div class="l">Coeperat in summum revocato sanguine corpus</div><div class="l">Pompeii sentire manus, moestamque mariti</div><div class="l">Posse pati faciem: prohibet succumbere fatis</div><div class="l">Magnus, et immodicos castigat voce dolores:</div><div class="l">Nobile cur robur Fortunae vulnere primo,</div><div class="l">Femina, tantorum titulis insignis avorum,</div><div class="l">Frangis? Habes aditum mansurae in saecula famae.</div><div class="l">Laudis in hoc sexu, non legum iura, nec arma,</div><div class="l">Unica materia est coniux miser. Erige mentem,</div><div class="l">Et tua cum fatis pietas decertet, et ipsum,</div><div class="l">Quod sum vicus, ama. Nunc sum tibi gloria maior,</div><div class="l">A me quod fasces, et quod pia turba senatus,</div><div class="l">Tantaque discessit regum manus. Incipe Magnum</div><div class="l">Sola sequi. Deformis, adhuc vivente marito,</div><div class="l">Summus et augeri vetitus dolor. Ultima debet</div><div class="l">Esse fides, lugere virum. Tu nulla tulisti</div><div class="l">Bello damna meo. Vivit post proelia Magnus,</div><div class="l">Sed Fortuna perit: quod defles, illud amasti</div><div class="l">Vocibus his correpta viri, vix aegra levavit</div><div class="l">Membra solo, tales gemitu rumpente querelas:</div><div class="l">O utinam in thalamos invisi Caesaris issem</div><div class="l">Infelix coniux , et nulli laeta marito!</div><div class="l">Bis nocui mundo: me pronuba ducit Erinnys</div><div class="l">Crassorumque umbrae; devotaque manibus illis</div><div class="l">Assyrios in castra tuli civilia casus,</div><div class="l">Praecipitesque dedi populos, cunctosque fugavi</div><div class="l">A caussa meliore deos. O maxime coniux,</div><div class="l">O thalamis indigne meis, hoc iuris habebat</div><div class="l">In tantum Fortuna caput! Cur impia nupsi,</div><div class="l">Si miserum factura fui? Nunc accipe poenas,</div><div class="l">Sed quas sponte luam. Quo sit tibi mollius aequor,</div><div class="l">Certa fides regum, totusque paratior orbis,</div><div class="l">Sparge mari comitem. Mallem felicibus armis</div><div class="l">Dependisse caput: nunc clades denique lustra,</div><div class="l">Magne, tuas. Ubicumque iaces, civilibus armis</div><div class="l">Nostros ulta toros, ades huc atque exige poenas,</div><div class="l">Iulia crudelis, placataque pellice caesa,</div><div class="l">Magno parce tuo. Sic fata, iterumque refusa</div><div class="l">Coniugis in gremium, cunctorum lumina solvit</div><div class="l">In lacrimas. Duri flectuntur pectora Magni,</div><div class="l">Siccaque Thessalia confundit lumina Lesbos. <span class="">card 109</span></div><div class="l">Tunc Mitylenaeum pleno iam litore vulgus</div><div class="l">Adfatur Magnum: Si maxima gloria nobis</div><div class="l">Semper erit, tanti pignus servasse mariti,</div><div class="l">Tu quoque devotos sacro tibi foedere muros,</div><div class="l">Oramus, sociosque lares dignare vel una</div><div class="l">Nocte tua: fac, Magne, locum, quem cuncta revisant</div><div class="l">Saecula, quem veniens hospes Romanus adoret.</div><div class="l">Nulla tibi subeunda magis sunt moenia victo.</div><div class="l">Omnia victoris possunt sperare favorem:</div><div class="l">Haec iam crimen habet. Quid, quod iacet insula ponto,</div><div class="l">Caesar eget ratibus? Procerum pars magna coibit,</div><div class="l">Certa loci. Noto reparandum est litore bellum</div><div class="l">Accipe templorum cultus, aurumque deorum:</div><div class="l">Accipe, si terris, si puppibus ista iuventus</div><div class="l">Aptior est: tota, quantum valet, utere Lesbo.</div><div class="l"><span class="strikethrough">Accipe: ne Caesar rapiat, tu victus habeto.</span></div><div class="l">Hoc solum crimen meritae bene detrahe terrae,</div><div class="l">Ne nostram videare fidem felixque secutus,</div><div class="l">Et damnasse miser. Tali pietate virorum</div><div class="l">Laetus in adversis, et mundi nomine gaudens</div><div class="l">Esse fidem, Nullum toto mihi, dixit, in orbe</div><div class="l">Gratius esse solum, non parvo pignore vobis</div><div class="l">Ostendi. Tenuit nostros hac obside Lesbos</div><div class="l">Adfectus: hic sacra domus carique penates,</div><div class="l">Hic mihi Roma fuit. Non ulla in litora puppim</div><div class="l">Ante dedi fugiens, saevi cum Caesaris iram</div><div class="l">Iam scirem meritam, servata coniuge, Lesbon,</div><div class="l">Non veritus tantam veniae committere vobis</div><div class="l">Materiem. Sed iam satis est fecisse nocentes:</div><div class="l">Fata mihi totum mea sunt agitanda per orbem.</div><div class="l">Heu nimium felix aeterno nomine Lesbos,</div><div class="l">Sive doces populos regesque admittere Magnum,</div><div class="l">Seu praestas mihi sola fidem. Nam quaerere certum est.</div><div class="l">Fas quibus in terris, ubi sit scelus. Accipe, numen,</div><div class="l">Si quod adhuc mecum es, votorum extrema meorum:</div><div class="l">Da similes Lesbo populos, qui Marte subactum</div><div class="l">Non intrare suos, infesto Caesare, portus,</div><div class="l">Non exire vetent. Dixit, moestamque carinae</div><div class="l">Imposuit comitem. Cunctos mutare putares</div><div class="l">Tellurem patriumque solum: sic litore toto</div><div class="l">Plangitur: infestae tenduntur in aethera dextrae:</div><div class="l">Pompeiumque minus, cuius Fortuna dolorem</div><div class="l">Moverat, ast illam, quam toto tempore belli</div><div class="l">Ut civem videre suam, discedere cernens</div><div class="l">Ingemuit populus: quam vix, si castra mariti</div><div class="l">Victoris peteret, siccis dimittere matres</div><div class="l">Iam poterant oculis: tanto devinxit amore</div><div class="l">Hos pudor, hos probitas, castique modestia vultus,</div><div class="l">Quod, submissa nimis, nulli gravis hospita turbae,</div><div class="l">Stantis adhuc fati vixit, quasi coniuge victo.</div><div class="l">Iam pelago medios Titan demissus ad ignes,</div><div class="l">Nec quibus abscondit, nec si quibus exerit orbem,</div><div class="l">Totus erat: vigiles Pompeii in pectore curae</div><div class="l">Nunc socias adeunt Romani foederis urbes,</div><div class="l">Et varias regum mentes, nunc invia mundi</div><div class="l">Arva super nimios soles Austrumque iacentes.</div><div class="l">Saepe labor moestus curarum odiumque futuri</div><div class="l">Proiecit fessos incerti pectoris aestus,</div><div class="l">Rectoremque ratis de cunctis consulit astris:</div><div class="l">Unde notet terras; quae sit mensura secandi</div><div class="l">Aequoris in coelo; Syriam quo sidere servet:</div><div class="l">Aut quotus in plaustro Libyam bene dirigat ignis.</div><div class="l">Doctus ad haec fatur taciti servator Olympi:</div><div class="l">Signifero quaecumque fluunt labentia coelo,</div><div class="l">Numquam stante polo, miseros fallentia nautas</div><div class="l">Sidera non sequimur: sed qui non mergitur undis</div><div class="l">Axis inocciduus, gemina clarissimus Arcto,</div><div class="l">Ille regit puppes. Hic cum mihi semper in altum</div><div class="l">Surget et instabit summis minor Ursa ceruchis;</div><div class="l">Bosporon et Scythiae curvantem litora pontum</div><div class="l">Spectamus. Quidquid descendit ab arbore summa</div><div class="l">Arctophylax, propiorque mari Cynosura feretur,</div><div class="l">In Syriae portus tendit ratis. Inde Canopos</div><div class="l">Excipit, Australi coelo contenta vagari</div><div class="l">Stella, timens Borean: illa quoque perge sinistra,</div><div class="l">Trans Pharon, in medio tanget ratis aequore Syrtes.</div><div class="l">Sed quo vela dari, quo nunc pede carbasa tendi</div><div class="l">Nostra iubes? Dubio contra cui pectore Magnus,</div><div class="l">Hoc solum toto, respondit, in aequore serva,</div><div class="l">Ut sit ab Emathiis semper tua longius oris</div><div class="l">Puppis, et Hesperiam pelago coeloque relinquas:</div><div class="l">Cetera da ventis. Comitem pignusque recepi</div><div class="l">Depositum: tunc certus eram, quae litora vellem;</div><div class="l">Nunc portum Fortuna dabit. Sic fatur: at ille</div><div class="l">Iusto vela modo pendentia cornibus aequis</div><div class="l">Torsit, et in laevum puppim dedit, utque secaret,</div><div class="l">Quas Samiae cautes et quas Chios asperat, undas,</div><div class="l">Hos dedit in proram, tenet hos in puppe rudentes.</div><div class="l">Aequora senserunt motus, aliterque secante</div><div class="l">Iam pelagus rostro, nec idem spectante carina,</div><div class="l">Mutavere sonum. Non sic moderator equorum,</div><div class="l">Dexteriore rota laevum cum circuit axem,</div><div class="l">Cogit inoffensae currus accedere metae.</div><div class="l">Ostendit terras Titan, et sidera texit.</div><div class="l">Sparsus ab Emathia fugit quicumque procella,</div><div class="l">Adsequitur Magnum: primusque a litore Lesbi</div><div class="l">Occurrit natus, procerum mox turba fidelis.</div><div class="l">Nam neque deiecto fatis, acieque fugato</div><div class="l">Abstulerat Magno reges Fortuna ministros:</div><div class="l">Terrarum dominos et sceptra Eoa tenentes</div><div class="l">Exsul habet comites. Iubet ire in devia mundi</div><div class="l">Deiotarum, qui sparsa ducis vestigia legit. <span class="">card 211</span></div><div class="l">Quando, ait, Emathiis amissus cladibus orbis</div><div class="l">Qua Romanus erat, superest, fidissime regum,</div><div class="l">Eoam tentare fidem, populosque bibentes</div><div class="l">Euphraten, et adhuc securum a Caesare Tigrim.</div><div class="l">Ne pigeat Magno quaerentem fata remotas</div><div class="l">Medorum penetrare domos, Sythicosque recessus,</div><div class="l">Et totum mutare diem, vocesque superbo</div><div class="l">Arsacidae perferre meas: Si foedera nobis</div><div class="l">Prisca manent, mihi per Latium iurata Tonantem,</div><div class="l">Per vestros obstricta magos, implete pharetras,</div><div class="l">Armeniosque arcus Geticis intendite nervis:</div><div class="l">Si vos, o Parthi, peterem cum Caspia claustra,</div><div class="l">Et sequerer duros aeterni Martis Alanos,</div><div class="l">Passus Achaemeniis late discurrere campis,</div><div class="l">In tutam trepidos numquam Babylona coegi.</div><div class="l">Arva super Cyri, Chaldaeique ultima regni</div><div class="l">Qua rapidus Ganges et qua Nysaeus Hydaspes</div><div class="l">Accedunt pelago, Phoebi surgentis ab igne</div><div class="l">Iam propior, quam Persis, eram: tamen omnia vincens</div><div class="l">Sustinui nostris vos tantum deesse triumphis:</div><div class="l">Solus et e numero regum telluris Eoae</div><div class="l">Ex aequo me Parthus adit. Nec munere Magni</div><div class="l">Stant semel Arsacidae. Quis enim post vulnera cladis</div><div class="l">Assyriae iustas Latii compescuit iras?</div><div class="l">Tot meritis obstricta meis, nunc Parthia ruptis</div><div class="l">Excedat claustris vetitam per saecula ripam,</div><div class="l">Zeugmaque Pellaeum. Pompeio vincite, Parthi;</div><div class="l">Vinci Roma volet. Regem parere iubenti</div><div class="l">Ardua non piguit, positisque insignibus aulae</div><div class="l">Egreditur, famuli raptos indutus amictus.</div><div class="l">In dubiis tutum est inopem simulare tyranno.</div><div class="l">Quanto igitur mundi dominis securius aevum</div><div class="l">Verus pauper agit! Dimisso in litora rege,</div><div class="l">Ipse per Icariae scopulos, Ephesumque relinquens,</div><div class="l">Et placidi Colophona maris, spumantia parvae</div><div class="l">Radit saxa Sami: spirat de litore Coo</div><div class="l">Aura fluens: Gnidon inde fugit, claramque relinquit</div><div class="l">Sole Rhodon, magnosque sinus Telmessidos undae</div><div class="l">Compensat medio pelago. Pamphylia puppi</div><div class="l">Occurrit tellus: nec se committere muris</div><div class="l">Ausus adhuc ullis, te primum, parva Phaseli,</div><div class="l">Magnus adit. Nam te metui vetat incola rarus.</div><div class="l">Exhaustaeque domus populis; maiorque carinae,</div><div class="l">Quam tua, turba fuit. Tendens hinc carbasa rursus</div><div class="l">Iam Taurum, Tauroque videt Dipsunta cadentem.</div><div class="l">Crederet hoc Magnus, pacem cum praestitit undis</div><div class="l">Et sibi consultum. Cilicum per litora tutus</div><div class="l">Parva puppe fugit: sequitur pars magna senatus</div><div class="l">Ad profugum collecta ducem: parvisque Celendris,</div><div class="l">Qua portu mittitque rates recipitque Selinus,</div><div class="l">In Procerum coetu tandem moesta ora resolvit</div><div class="l">Vocibus his Magnus: Comites bellique fugaeque,</div><div class="l">Atque instar patriae, quamvis in litore nudo,</div><div class="l">In Cilicum terra, nullis circumdatus armis</div><div class="l">Consultem, rebusque novis exordia quaeram,</div><div class="l">Ingentes praestate animos: non omnis in arvis</div><div class="l">Emathiis cecidi, nec sic mea fata premuntur,</div><div class="l">Ut nequeam relevare caput, cladesque receptas</div><div class="l">Excutere. An Libyae Marium potuere ruinae</div><div class="l">Erigere in fasces, plenis et reddere fastis:</div><div class="l">Me pressum leviore manu Fortuna tenebit?</div><div class="l">Mille meae Graio volvuntur in aequore puppes,</div><div class="l">Mille duces: sparsit potius Pharsalia nostras,</div><div class="l">Quam subvertit, opes. Sed me vel sola tueri</div><div class="l">Fama potest rerum, toto quas gessimus orbe,</div><div class="l">Et nomen, quod mundus amat. Vos pendite regna</div><div class="l">Viribus atque fide, Libyen, Parthosque, Pharonque,</div><div class="l">Quaenam Romanis deceat succurrere rebus.</div><div class="l">Ast ego curarum, proceres, arcana mearum</div><div class="l">Expromam, mentisque meae quo pondera vergant.</div><div class="l">Aetas Niliaci nobis suspecta tyranni est:</div><div class="l">Ardua quippe fides robustos exigit annos.</div><div class="l">Hinc anceps dubii terret sollertia Mauri:</div><div class="l">Namque memor generis Carthaginis impia proles</div><div class="l">Imminet Hesperiae, multusque in pectore vano est</div><div class="l">Hannibal; obliquo maculat qui sanguine regnum,</div><div class="l">Et Numidas contingit avos, iam supplice Varo</div><div class="l">Intumuit, viditque loco Romana secundo.</div><div class="l">Quare agite, Eoum, comites, properemus in orbem.</div><div class="l">Dividit Euphrates ingentem gurgite mundum,</div><div class="l">Caspiaque immensos seducunt claustra recessus,</div><div class="l">Et polus Assyrias alter noctesque diesque</div><div class="l">Vertit, et abruptum est nostro mare discolor unda,</div><div class="l">Oceanusque suus. Regnandi sola voluntas.</div><div class="l">Celsior in campis sonipes, et fortior arcus;</div><div class="l">Nec puer aut senior letales tendere nervos</div><div class="l">Segnis, et a nulla mors est incerta sagitta.</div><div class="l">Primi Pellaeas arcu fregere sarissas,</div><div class="l">Bactraque Medorum sedem, murisque superbam</div><div class="l">Assyrias Babylona domos. Nec pila timentur</div><div class="l">Nostra nimis Parthis, audentque in bella venire,</div><div class="l">Experti Scythicas, Crasso pereunte, sagittas.</div><div class="l">Spicula nec solo spargunt fidentia ferro;</div><div class="l">Stridula sed multo saturantur tela veneno.</div><div class="l">Vulnera parva nocent, fatumque in sanguine summo est</div><div class="l">O utinam non tanta mihi fiducia saeviis</div><div class="l">Esset in Arsacidis! Fatis nimis aemula nostris</div><div class="l">Fata movent Medos, multumque in gente deorum est</div><div class="l">Effundam populos alia tellure revulsos,</div><div class="l">Excitosque suis immittam sedibus ortus.</div><div class="l">Quodsi nos Eoa fides et barbara fallunt</div><div class="l">Foedera, vulgati supra commercia mundi</div><div class="l">Naufragium Fortuna ferat. Non regna precabor,</div><div class="l">Quae feci; sed magna feram solatia mortis</div><div class="l">Orbe iacens alio, nihil haec in membra cruente,</div><div class="l">Nil socerum fecisse pie. Sed cuncta revolvens</div><div class="l">Vitae fata meae, semper venerabilis illa</div><div class="l">Orbis parte fui: quantus Maeotida supra!</div><div class="l">Quantus apud Tanaim toto conspectus in ortu!</div><div class="l">Quas magis in terras nostrum felicibus actis</div><div class="l">Nomen abit, aut unde redit maiore triumpho?</div><div class="l">Roma, fave coeptis: quid enim tibi laetius umquam</div><div class="l">Praestiterint superi, quam, si civilia Partho</div><div class="l">Milite bella geras, tantam consumere gentem,</div><div class="l">Et nostris miscere malis? Cum Caesaris arma</div><div class="l">Concurrent Medis, aut me Fortuna necesse est</div><div class="l">Vindicet, aut Crassos. Sic fatus, murmure sentit</div><div class="l">Consilium damnasse viros: quos Lentulus omnes</div><div class="l">Virtutis stimulis et nobilitate dolendi</div><div class="l">Praecessit, dignasque tulit modo consule voces: <span class="">card 331</span></div><div class="l">Siccine Thessaliae mentem fregere ruinae?</div><div class="l">Una dies mundi damnavit fata? secundum</div><div class="l">Emathiam lis tanta datur? iacet omne cruenti</div><div class="l">Vulneris auxilium? solos tibi, Magne, reliquit</div><div class="l">Parthorum Fortuna pedes? Quid transfuga mundi</div><div class="l">Terrarum totos tractus coelumque perosus,</div><div class="l">Adversosque polos alienaque sidera quaeris,</div><div class="l">Chaldaeos culture deos, et barbara sacra,</div><div class="l">Parthorum famulus? Quid caussa obtendtur armis</div><div class="l">Libertatis amor? Miserum quid decipis orbem,</div><div class="l">Si servire potes? Te, quem Romana regentem</div><div class="l">Horruit auditu, quem captos ducere reges</div><div class="l">Vidit ab Hyrcanis, Indoque a litore, silvis,</div><div class="l">Deiectum fatis, humilem, fractumque videbit,</div><div class="l">Extolletque animos Latium vesanus in orbem,</div><div class="l">Se simul, et Romam, Pompeio supplice, mensus?</div><div class="l">Nil animis fatisque tuis effabere dignum:</div><div class="l">Exiget ignorans Latiae commercia linguae,</div><div class="l">Ut lacrimis se, Magne roges. Patimurne pudoris</div><div class="l">Hoc vulnus, clades ut Parthia vindicet ante</div><div class="l">Hesperias, quam Roma suas? Civilibus armis</div><div class="l">Elegit te nempe ducem. Quid vulnera nostra</div><div class="l">In Scythicos spargis populos, cladesque latentes?</div><div class="l">Quid Parthos transire doces? Solatia tanti</div><div class="l">Perdit Roma mali, nullos admittere reges</div><div class="l">Sed civi servire suo. Iuvat ire per orbem</div><div class="l">Ducentem saevas Romana in moenia gentes,</div><div class="l">Signaque ab Euphrate cum Crassis capta sequentem?</div><div class="l">Qui solus regum, fato celante favorem.</div><div class="l">Defuit Emathiae, nunc tantas ille lacesset</div><div class="l">Auditi victoris opes, aut iungere fata</div><div class="l">Tecum , Magne, volet? Non haec fiducia genti est.</div><div class="l">Omnis in Arctois populus quicumque pruinis</div><div class="l">Nascitur, indomitus bellis, et mortis amator.</div><div class="l">Quidquid ad Boos tractus mundique teporem</div><div class="l">Labitur, emollit gentes dementia coeli.</div><div class="l">Illic et laxas vestes, et fluxa virorum</div><div class="l">Velamenta vides. Parthus per Medica rura,</div><div class="l">Sarmaticos inter campos, effusaque plano</div><div class="l">Tigridis arva solo, nulli superabilis hosti est</div><div class="l">Libertate fugae: sed non, ubi terra tumebit,</div><div class="l">Aspera conscendet montis iuga; nec per opacas</div><div class="l">Bella geret tenebras incerto debilis arcu,</div><div class="l">Nec franget nando violenti vorticis amnem,</div><div class="l">Nec tota in pugna perfusus sanguine membra</div><div class="l">Exiget aestivum calido sub pulvere solem.</div><div class="l">Non aries illis, non ulla est machina belli:</div><div class="l">Haud fossas implere valent: Parthoque sequente</div><div class="l">Murus erit, quodcumque potest obstare sagittae.</div><div class="l">Pugna levis, bellumque fugax, turmaeque vagante,</div><div class="l">Et melior cessisse loco, quam pellere, miles.</div><div class="l">Illita tela dolis, nec Martem cominus umquam</div><div class="l">Ausa pati virtus, sed longe tendere nervos,</div><div class="l">Et, quo ferre velint, permittere vulnera ventis.</div><div class="l">Ensis habet vires, et gens quaecumque virorum est,</div><div class="l">Bella gerit gladiis; nam Medos proelia prima</div><div class="l">Exarmant, vacuaeque iubent remeare pharetrae.</div><div class="l">Nulla manus illis fiducia, tota veneni est.</div><div class="l">Credis, Magne, viros, quos in discrimina belli</div><div class="l">Cum ferro venisse parum est? Tentare pudendum</div><div class="l">Auxilium tanti est, toto divisus ut orbe</div><div class="l">A terra moriare tua? tibi barbara tellus</div><div class="l">Incumbat? te parva tegant ac vilia busta,</div><div class="l">Invidiosa tamen, Crasso quaerente sepulchrum?</div><div class="l">Sed tua sors levior, quoniam mors ultima poena est,</div><div class="l">Nec metuenda viris. At non Cornelia letum</div><div class="l">Infando sub rege timet. Num barbara nobis</div><div class="l">Est ignota Venus, quas ritu caeca ferarum</div><div class="l">Polluit innumeris leges et foedera tedae</div><div class="l">Coniugibus? thalamique patent secreta nefandi.</div><div class="l">Inter mille nurus epulis vesana meroque</div><div class="l">Regia non ullos exceptos legibus horret</div><div class="l">Concubitus: tot femineis complexibus unum</div><div class="l">Non lassat nox una marem. Iacuere sorores</div><div class="l">In fratrum thalamis, sacrataque pignora matrum.</div><div class="l">Damnat apud gentes sceleris non sponte peracti</div><div class="l">Oedipodionias infelix fabula Thebas:</div><div class="l">Parthorum dominus quoties sic sanguine mixto</div><div class="l">Nascitur Arsacides! Cui fas implere parentem,</div><div class="l">Quid rear esse nefas? Proles tam clara Metelli</div><div class="l">Stabit barbarico coniux millesima lecto:</div><div class="l">Quamquam non ulli plus regia, Magne, vacabit</div><div class="l">Saevitia stimulante Venus, titulisque virorum.</div><div class="l">Nam quo plura iuvent Parthum portenta, fuisse</div><div class="l">Hanc sciet et Crassi: ceu pridem debila fatis</div><div class="l">Assyriia, trahitur cladis captiva vetustae.</div><div class="l">Haereat Eoae vulnus miserabile sortis;</div><div class="l">Non solum auxilium funesto a rege petisse,</div><div class="l">Sed gessisse prius bellum civile pudebit.</div><div class="l">Nam quod apud populos crimen socerique tuumque</div><div class="l">Maius erit, quam quod, vobis miscentibus arma,</div><div class="l">Crassorum vindicta perit? Incurrere cuncti</div><div class="l">Debuerant in Bactra duces, et ne qua vacarent</div><div class="l">Arma, vel Arctoum Dacis Rhenique catervis</div><div class="l">Imperii nudare latus, dum perfida Susa</div><div class="l">In tumulos prolapsa virum, Babylonque iacerent.</div><div class="l">Assyriae paci finem, Fortuna, precamur:</div><div class="l">Et, si Thessaliae bellum civile peractum est,</div><div class="l">Ad Partho, qui vicit, eat. Gens unica mundi est,</div><div class="l">De qua Caesareis possim gaudere triumphis.</div><div class="l">Non tibi, cum primum gelidum transibis Araxen,</div><div class="l">Umbra senis moesti Scythicis confixa sagittis</div><div class="l">Ingeret has voces? Tu, quem post funera nostra</div><div class="l">Ultorem cinerum nudae speravimus umbrae,</div><div class="l">Ad foedus pacemque venis? Tunc plurima cladis</div><div class="l">Occurrent monimenta tibi: quae moenia trunci</div><div class="l">Lustrarunt cervice duces, ubi nomina tanta</div><div class="l">Obruit Euphrates, et nostra cadavera Tigris</div><div class="l">Detulit in terras, ac reddidit. Ire per ista</div><div class="l">Si potes, in media socerum quoque, Magne, sedentem</div><div class="l">Thessalia placare potes. Quin respicis orbem</div><div class="l">Romanum? Si regna times proiecta sub Austro,</div><div class="l">Infidumque Iubam, petimus Pharon arvaque Lagi.</div><div class="l">Syrtibus hinc Libycis tuto est Aegyptus: at inde</div><div class="l">Gurgite septeno rapidus mare submovet amnis:</div><div class="l">Terra suis contenta bonis, non indiga mercis</div><div class="l">Aut Iovis: in solo tanta est fiducia Nilo.</div><div class="l">Sceptra puer Ptolemaeus habet, tibi debita, Magne,</div><div class="l">Tutelae commissa tuae. Quis nominis umbram</div><div class="l">Horreat? Innocua est aetas: nec iura fidemque</div><div class="l">Respectumque deum veteris speraveris aulae.</div><div class="l">Nil pudet adsuetos sceptris: mitissima sors est</div><div class="l">Regnorum sub rege novo. Non plura locutus</div><div class="l">Impulit huc animos. Quantum spes ultima rerum</div><div class="l">Libertatis habet! Victa est sententia Magni. <span class="">card 456</span></div><div class="l">Tunc Cilicum liquere solum, Cyproque citatas</div><div class="l">Immisere rates, nullas cui praetulit aras</div><div class="l">Undae diva memor Paphiae, si numina nasci</div><div class="l">Credimus, aut quemquam fas est coepisse deorum.</div><div class="l">Haec ubi deseruit Pompeius litora, totos</div><div class="l">Emensus Cypri scopulos, quibus exit in Austrum,</div><div class="l">Inde maris vasti transverso vertitur aestu:</div><div class="l">Nec tenuit gratum nocturno lumine montem,</div><div class="l">Infimaque Aegypti pugnaci litora velo</div><div class="l">Vix tetigit, qua dividui pars maxima Nili</div><div class="l">In vada decurrit Pelusia septimus amnis.</div><div class="l">Tempus erat, quo Libra pares examinat horas,</div><div class="l">Non uno plus aequa die, noctique rependit</div><div class="l">Lux minor hibernae verni solatia damni.</div><div class="l">Comperit ut regem Casio se monte tenere,</div><div class="l">Flectit iter: nec Phoebus adhuc, nec carbasa languent.</div><div class="l">Iam rapido speculator eques per litora cursu</div><div class="l">Hospitis adventu pavidam compleverat aulam.</div><div class="l">Consilii vix tempus erat: tamen omnia monstra</div><div class="l">Pellaeae colere domus: quos inter Achoreus,</div><div class="l">Iam placidus senio, fractisque modestior annis,</div><div class="l">(Hunc genuit, custos Nili crescentis in arva,</div><div class="l">Memphis vana sacrit; illo cultore deorum</div><div class="l">Lustra suae Phoebes non unus vixerat Apis)</div><div class="l">Consilii vox prima fuit; meritumque, fidemque,</div><div class="l">Sacraque defuncti iactavit pignora patris.</div><div class="l">Sed, melior suadere malis, et nosse tyrannos,</div><div class="l">Ausus Pompeium leto damnasse Pothinus:</div><div class="l">Ius et fas multos faciunt, Ptolemaee, nocentes.</div><div class="l">Dat poenas laudata fides, cum sustinet, inquit,</div><div class="l">Quos Fortuna premit. Fatis accede deisque,</div><div class="l">Et cole felices; miseros fuge. Sidera terra</div><div class="l">Ut distant, ut flamma mari, sic utile recto.</div><div class="l">Sceptrorum vis tota perit, si pendere iusta</div><div class="l">Incipit: evertitque arces respectus honesti.</div><div class="l">Libertas scelerum est, quae regna invisa tuetur,</div><div class="l">Sublatusque modus gladiis. Facere omnia saeve</div><div class="l">Non impune licet, nisi cum facis. Exeat aula,</div><div class="l">Qui vult esse pius. Virtus et summa potestas</div><div class="l">Non coeunt: semper metuet, quem saeva pudebunt.</div><div class="l">Non impune tuos Magnus contemserit annos;</div><div class="l">Qui te nec victos arcere a litore nostro</div><div class="l">Posse putat. Neu te sceptris privaverit hospes,</div><div class="l">Pignora sunt propiora tibi: Nilonque Pharonque,</div><div class="l">Si regnare piget, damnatae redde sorori.</div><div class="l">Aegyptum certe Latiis tueamur ab armis.</div><div class="l">Quidquid non fuerit Magni, dum bella geruntur,</div><div class="l">Nec victoris erit. Toto iam pulsus ab orbe,</div><div class="l">Postquam nulla manet rerum fiducia, quaerit,</div><div class="l">Cum qua gente cadat: rapitur civilibus umbris.</div><div class="l">Nec soceri tantum arma fugit: fugit ora senatus,</div><div class="l">Cuius Thessalicas saturat pars magna volucres:</div><div class="l">Et metuit gentes, quas uno in sanguine mixtas</div><div class="l">Deseruit: regesque timet, quorum omnia mersit:</div><div class="l">Thessaliaeque reus, nulla tellure receptus,</div><div class="l">Sollicitat nostrum, quem nondum prodidit, orbem.</div><div class="l">Iustior in Magnum nobis, Ptolemaee, querelae</div><div class="l">Caussa data est. Quid sepositam semperque quietam</div><div class="l">Crimine bellorum maculas Pharon, arvaque nostra</div><div class="l">Victori suspecta facis? cur sola cadenti</div><div class="l">Haec placuit tellus, in quam Pharsalica fata</div><div class="l">Conferres, poenasque tuas? Iam crimen habemus,</div><div class="l">Purgandum gladio, quod nobis sceptra senatus</div><div class="l">Te suadente dedit. Votis tua fovimus arma.</div><div class="l">Hoc ferrum, quod fata iubent proferre, paravi</div><div class="l">Non tibi, sed victo. Feriam tua viscera, Magne:</div><div class="l">Malueram soceri: rapimur, quo cuncta feruntur.</div><div class="l">Tene mihi dubitas an sit violare necesse,</div><div class="l">Cum liceat? Quae te nostri fiducia regni</div><div class="l">Huc agit, infelix? Populum non cernis inermem,</div><div class="l">Arvaque vix refluo fodientem mollia Nilo ?</div><div class="l">Metiri sua regna decet viresque fateri.</div><div class="l">Tu, Ptolemaee, potes Magni fulcire ruinam,</div><div class="l">Sub qua Roma iacet? bustum cineresque movere</div><div class="l">Thessalicos audes, bellumque in regna vocare?</div><div class="l">Ante aciem Emathiam nullis accessimus armis:</div><div class="l">Pompeii nunc castra placent, quae deserit orbis?</div><div class="l">Nunc, victoris opes et cognita fata lacessis?</div><div class="l">Adversis non deesse decet, sed laeta secutos.</div><div class="l">Nulla fides umquam miseros elegit amicos. <span class="">card 536</span></div><div class="l">Adsensere omnes sceleri. Laetatur honore</div><div class="l">Rex puer insueto, quod iam sibi tanta licere</div><div class="l">Permittant famuli. Sceleri delectus Achillas.</div><div class="l">Perfida qua tellus Casiis excurrit arenis,</div><div class="l">Et vada testantur iunctas Aegyptia Syrtes,</div><div class="l">Exiguam sociis monstri gladiisque carinam</div><div class="l">Instruit. O superi, Nilusne et barbara Memphis,</div><div class="l">Et Pelusiaci tam mollis turba Canopi</div><div class="l">Hos animos? Sic fata premunt civilia mundum?</div><div class="l">Sic Romana iacent? Ullusue in cladibus istis</div><div class="l">Est locus Aegypto, Phariusque admittitur ensis?</div><div class="l">Hanc certe servate fidem, civilia bella:</div><div class="l">Cognatas praestate manus, externaque monstra</div><div class="l">Pellite, si meruit tam claro nomine Magnus</div><div class="l">Caesaris esse nefas. Tanti; Ptolemaee, ruinam</div><div class="l">Nominis haud metuis coeloque tonante, profanas</div><div class="l">Inseruisse manus, impure ac semivir, audes?</div><div class="l">Non domitor mundi, nec ter Capitolia curru</div><div class="l">Invectus, regumque potens, vindexque senatus,</div><div class="l">Victorisque gener; Phario satis esse tyranno</div><div class="l">Quod poterat, Romanus erat. Quid viscera nostra</div><div class="l">Scrutaris gladio Nescis, puer improbe, nescis,</div><div class="l">Quo tua sit fortuna loco: iam iure sine ullo</div><div class="l">Nili sceptra tenes: cecidit civilibus armis,</div><div class="l">Qui tibi regna dedit. Iam vento vela negarat</div><div class="l">Magnus, et auxilio remorum infanda petebat</div><div class="l">Litora: quem contra non longa vecta biremi</div><div class="l">Adpulerat scelerata manus: Magnoque patere</div><div class="l">Fingens regna Phari, celsae de puppe carinae</div><div class="l">In parvam iubet ire ratem, litusque malignum</div><div class="l">Incusat, bimaremque vadis frangentibus aestum,</div><div class="l">Qui vetet externas terris advertere classes.</div><div class="l">Quodnisi fatorum leges intentaque iussu</div><div class="l">Ordinis aeterni miserae vicinia mortis</div><div class="l">Damnatum leto traherent ad litora Magnum,</div><div class="l">Non ulli comitum sceleris praesagia deerant:</div><div class="l">Quippe, fides si pura foret, si regia Magno</div><div class="l">Sceptrorum auctori vera pietate pateret,</div><div class="l">Venturum tota Pharium cum classe tyrannum.</div><div class="l">Sed cedit fatis, classemque relinquere iussus</div><div class="l">Obsequitur, letumque iuvat praeferre timori.</div><div class="l">Ibat in hostilem praeceps Cornelia puppim,</div><div class="l">Hoc magis impatiens egresso deesse marito,</div><div class="l">Quod metuit clades. Remane, temeraria coniunx,</div><div class="l">Et tu, nate, precor, longeque e litore casus</div><div class="l">Exspectate meos: et in hac cervice tyrannm</div><div class="l">Explorate fidem, dixit. Sed dura vetanti</div><div class="l">Tendebat geminas amens Cornelia palmas:</div><div class="l">Quo sine me, crudelis, abis? Iterumne relinquor,</div><div class="l">Thessalicis submota malis? Numquam omine laeto</div><div class="l">Distrahimur miseri. Poteras non flectere puppim,</div><div class="l">Cum fugeres, alio, latebrisque relinquere Lesbi,</div><div class="l">Omnibus a terris si nos arcere parabas.</div><div class="l">An tantum in fluctus placeo comes? Haec ubi frustra</div><div class="l">Effudit, prima pendet tamen anxia puppe:</div><div class="l">Attonitoque metu nec quoquam avertere visus,</div><div class="l">Nec Magnum spectare potest. Stetit anxia classis</div><div class="l">Ad ducis eventum, metuens non arma nefasque,</div><div class="l">Sed ne submissis precibus Pompeius adoret</div><div class="l">Sceptra sua donata manu. Transire parantem</div><div class="l">Romanus Pharia miles de puppe salutat</div><div class="l">Septimius: qui (pro superum pudor!) arma satelles</div><div class="l">Regia gestabat posito deformia pilo:</div><div class="l">Immanis, violentus, atrox, nullaque ferarum</div><div class="l">Mitior in caedes. Quis non, Fortuna, putasset</div><div class="l">Parcere te populis, quod bello haec dextra vacasset,</div><div class="l">Thessaliaque procul tam noxia tela fugasses?</div><div class="l">Disponis gladios, ne quo non fiat in orbe,</div><div class="l">Heu, facinus civile tibi. Victoribus ipsis</div><div class="l">Dedecus, et numquam superum caritura pudore</div><div class="l">Fabula; Romanus regi sic paruit ensis,</div><div class="l">Pellaeusque puer gladio tibi colla recidit,</div><div class="l">Magne, tuo. Qua posteritas in saecula mittet</div><div class="l">Septimium fama? scelus hoc quo nomine dicent,</div><div class="l">Qui Bruti dixere nefas? Iam venerat horae</div><div class="l">Terminus extremae, Phariamque ablatus in alnum</div><div class="l">Perdiderat iam iura sui. Tunc stringere ferrum</div><div class="l">Regia monstra parant. Ut vidit cominus enses,</div><div class="l">Involvit vultus, atque, indignatus apertum</div><div class="l">Fortunae praestare caput, tunc lumina pressit,</div><div class="l">Continuitque animam, ne quas effundere voces</div><div class="l">Posset, et aeternam fletu corrumpere tamam.</div><div class="l">At postquam mucrone latus funestus Achillas</div><div class="l">Perfodit, nullo gemitu consensit ad ictum,</div><div class="l">Despexitque nefas, servatque immobile corpus,</div><div class="l">Seque probat moriens, atque haec in pectore volvit:</div><div class="l">Saecula Romanos numquam tacitura labores</div><div class="l">Attendunt, aevumque sequens speculatur ab omni</div><div class="l">Orbe ratem, Phariamque fidem. Nunc consule famae.</div><div class="l">Fata tibi longae fluxerunt prospera vitae:</div><div class="l">Ignorant populi, si non in morte probaris,</div><div class="l">An scieris adversa pati. Ne cede pudori,</div><div class="l">Auctoremque dole fati. Quacumque feriris,</div><div class="l">Crede manum soceri. Spargant lacerentque licebit,</div><div class="l">Sum tamen, o superi, felix, nullique potestas</div><div class="l">Hoc auferre deo. Mutantur prospera vitae:</div><div class="l">Non fit morte miser. Videt hanc Cornelia caedem,</div><div class="l">Pompeiusque meus. Tanto patientius, oro,</div><div class="l">Claude, dolor, gemitus: natus coniuxque, peremptum</div><div class="l">Si mirantur, amant. Talis custodia Magno</div><div class="l">Mentis erat: ius hoc animi morientis habebat. <span class="">card 637</span></div><div class="l">At non tam patiens Cornelia cernere saevum</div><div class="l">Quam perferre nefas, miserandis aethera complet</div><div class="l">Vocibus: o coniunx, ego te scelerata peremi:</div><div class="l">Letiferae tibi caussa morae fuit avia Lesbos,</div><div class="l">Et prior in Nili pervenit litora Caesar.</div><div class="l">Nam cui ius alii sceleris? Sed, quisquis in istud</div><div class="l">A superis immisse caput, vel Caesaris irae</div><div class="l">Vel tibi prospiciens, nescis, crudelis, ubi ipsa</div><div class="l">Viscera sint Magni: properas, atque ingeris ictus,</div><div class="l">Qua votum est victo. Poenas non morte minores</div><div class="l">Pendat, et ante meum videat caput. Haud ego culpa</div><div class="l">Libera bellorum, quae matrum sola per undas</div><div class="l">Et per castra comes, nullis absterrita fatis,</div><div class="l">Victum, quod reges etiam timuere, recepi.</div><div class="l">Hoc merui, coniux, in tuta puppe relinqui?</div><div class="l">Perfide, parcebas? te fata extrema petente,</div><div class="l">Vita digna fui? Moriar, nec munere regis.</div><div class="l">Aut mihi praecipitem, nautae, permittite saltum,</div><div class="l">Aut laqueum collo tortosque aptare rudentes:</div><div class="l">Aut aliquis Magno dignus comes exigat ensem.</div><div class="l">Pompeio praestare potest, quod Caesaris armis</div><div class="l">Imputet. O saevi, properantem in fata tenetis</div><div class="l">Vivis adhuc, coniux, et iam Cornelia non est</div><div class="l">Iuris, Magne, sui. Prohibent accersere mortem:</div><div class="l">Servor victori. Sic fata, interque suorum</div><div class="l">Lapsa manus, rapitur, trepida fugiente carina.</div><div class="l">At Magni cum terga sonent et pectora ferro,</div><div class="l">Permansisse decus sacrae venerabile formae,</div><div class="l">Iratamque deis faciem, nil ultima mortis</div><div class="l">Ex habitu vultuque viri mutasse, fatentur</div><div class="l">Qui lacerum videre caput. Nam saevus in ipso</div><div class="l">Septimius sceleris maius scelus invenit actu:</div><div class="l">Ac retegit sacros, scisso velamine, vultus</div><div class="l">Semianimis Magni, spirantiaque occupat ora,</div><div class="l">Collaque in obliquo ponit languentia transtro.</div><div class="l">Tunc nervos venasque secat, nodosaque frangit</div><div class="l">Ossa diu: nondum artis erat, caput ense rotare.</div><div class="l">At postquam trunco cervix abscisa recessit,</div><div class="l">Vindicat hoc Pharius dextra gestare satelles.</div><div class="l">Degener atque operae, miles Romane, secundae,</div><div class="l">Pompeii diro sacrum caput ense recidis,</div><div class="l">Ut non ipse feras? Pro summi fata pudoris!</div><div class="l">Impius ut Magnum nosset puer, illa verenda</div><div class="l">Regibus hirta coma, et generosa fronte decora</div><div class="l">Caesaries comprensa manu est, Pharioque veruto,</div><div class="l">Dum vivunt vultus, atque os in murmura pulsant</div><div class="l">Singultus animae, dum lumina nuda rigescunt,</div><div class="l">Suffixum caput est, quo numquam bella iubente</div><div class="l">Pax fuit: hoc leges, Campumque, et rostra movebat:</div><div class="l">Hac facie Fortuna tibi Romana placebas.</div><div class="l">Nec satis infando fuit hoc vidisse tyranno:</div><div class="l">Vult sceleri superesse fidem. Tunc arte nefanda</div><div class="l">Submota est capiti tabes: raptoque cerebro</div><div class="l">Exsiccata cutis, putrisque effluxit ab alto</div><div class="l">Humor, et infuso facies solidata veneno est.</div><div class="l">Ultima Lageae stirpis, perituraque proles,</div><div class="l">Degener, incestae sceptris cessure sororis,</div><div class="l">Cum tibi sacrato Macedon servetur in antro,</div><div class="l">Et regum cineres exstructo monte quiescant,</div><div class="l">Cum Ptolemaeorum manes seriemque pudendam</div><div class="l">Pyramides claudant, indignaque Mausolea:</div><div class="l">Litora Pompeium feriunt, truncusque vadosis</div><div class="l">Huc illuc iactatur aquis? Adeone molesta</div><div class="l">Totum cura fuit socero servare cadaver?</div><div class="l">Hac Fortuna fide Magni tam prospera fata</div><div class="l">Pertulit: hac illum summo de culmine rerum</div><div class="l">Morte petit, cladesque omnes exegit in uno</div><div class="l">Saeva die, quibus immunes tot praestitit annos:</div><div class="l">Pompeiusque fuit, qui numquam mixta videret</div><div class="l">Laeta malis: felix nullo turbante deorum,</div><div class="l">Et nullo parcente miser. Semel impulit illum</div><div class="l">Dilata Fortuna manu. Pulsatur arenis,</div><div class="l">Carpitur in scopulis, hausto per vulnera fluctu</div><div class="l">Ludibrium pelagi: nullaque manente figura,</div><div class="l">Una nota est Magno capitis factura revulsi. <span class="">card 712</span></div><div class="l">Ante tamen Pharias victor quam tangat arenas,</div><div class="l">Pompeio raptim tumulum Fortuna paravit,</div><div class="l">Ne iaceat nullo, vel ne meliore sepulchro.</div><div class="l">E latebris pavidus decurrit ad aequora Cordus.</div><div class="l">Quaestor ab Idalio Cinyraeae litore Cypri</div><div class="l">Infaustus Magni fuerat comes. Ille per umbras</div><div class="l">Ausus ferre gradum, victum pietate timorem</div><div class="l">Compulit, ut mediis quaesitum corpus in undis</div><div class="l">Duceret ad terram, traheretque ad litora Magnum.</div><div class="l">Lucis moesta parum per densas Cynthia nubes</div><div class="l">Praebebat; cano sed discolor aequore truncus</div><div class="l">Conspicitur. Tenet ille ducem complexibus arctis,</div><div class="l">Eripiente mari: nunc victus pondere tanto</div><div class="l">Exspectat fluctus, pelagoque iuvante cadaver</div><div class="l">Impellit. Postquam sicco iam litore sedit,</div><div class="l">Incubuit Magno, lacrimasque effudit in omne</div><div class="l">Vulnus, et ad superos obscuraque sidera fatur:</div><div class="l">Non pretiosa petit cumulato ture sepulchra</div><div class="l">Pompeius, Fortuna, tuus; non pinguis ad astra</div><div class="l">Ut ferat e membris Eoos fumus odores,</div><div class="l">Ut Romana suum gestent pia colla parentem,</div><div class="l">Praeferat ut veteres feralis pompa triumphos,</div><div class="l">Ut resonent cantu tristi fora, totus ut ignem</div><div class="l">Proiectis moerens exercitus ambiat armis.</div><div class="l">Da vilem Magno plebeii funeris arcam,</div><div class="l">Quae lacerum corpus siccos effundat in ignes.</div><div class="l">Robora non desint misero, nec sordidus ustor.</div><div class="l">Sit satis, o superi, quod non Cornelia fuso</div><div class="l">Crine iacet, subicique facem complexa maritum</div><div class="l">Imperat, extremo sed abest a munere busti</div><div class="l">Infelix coniux, nec adhuc a litore longe est.</div><div class="l">Sic fatus, parvos iuvenis procul adspicit ignes,</div><div class="l">Corpus, vile suis, nullo custode cremantes.</div><div class="l">Inde rapit flammas, semiustaque robora membris</div><div class="l">Subducens, Quaecumque es, sit, neglecta, nec ulli</div><div class="l">Cara tuo, sed Pompeio felicior umbra,</div><div class="l">Quod iam compositum violat manus hospita bustum,</div><div class="l">Da veniam; si quid sensus post fata relictum est,</div><div class="l">Cedis et ipsa rogo, paterisque haec damna sepulchri,</div><div class="l">Teque pudet sparsis Pompeii manibus, uri.</div><div class="l">Sic fatur, plenusque sinus ardente favilla</div><div class="l">Pervolat ad truncum; qui fluctu paene relatus</div><div class="l">Litore pendebat. Summas dimovit arenas,</div><div class="l">Et collecta procul lacerae fragmenta carinae</div><div class="l">Exigua trepidus posuit scrobe. Nobile corpus</div><div class="l">Robora nulla premunt, nulla strue membra recumbunt:</div><div class="l">Admotus Magnum, non subditus, accipit ignis.</div><div class="l">Ile sedens iuxta flammas: O maxime, dixit,</div><div class="l">Ductor, et Hesperii maiestas nominis una,</div><div class="l">Si tibi iactatu pelagi, si funere nullo</div><div class="l">Tristior iste rogus; manes animamque potentem</div><div class="l">Officiis averte meis: iniuria fati</div><div class="l">Hoc fas esse iubet; ne ponti belua quidquam,</div><div class="l">Ne fera, ne volucres, ne saevi Caesaris ira</div><div class="l">Audeat: exiguam, quantum potes, accipe flammam,</div><div class="l">Romana succense manu. Fortuna recursus</div><div class="l">Si det in Hesperiam, non hac in sede quiescent</div><div class="l">Tam sacri cineres, sed te Cornelia, Magne,</div><div class="l">Accipiet, nostraque manu transfundet in urnam.</div><div class="l">Interea parvo signemus litora saxo,</div><div class="l">Ut nota sit busti; si quis placare peremptum</div><div class="l">Forte volet, plenos et reddere mortis honores;</div><div class="l">Inveniat trunci cineres, et norit arenas,</div><div class="l">Ad quas, Magne, tuum referat caput. Haec ubi fatus,</div><div class="l">Excitat invalidas admoto fomite flammas.</div><div class="l">Carpitur, et lentum Magnus destillat in ignem,</div><div class="l">Tabe fovens bustum. Sed iam percusserat astra</div><div class="l">Aurorae praemissa dies: ille, ordine rupto</div><div class="l">Funeris, adtonitus latebras in litore quaerit.</div><div class="l">Quam metuis, demens, isto pro crimine poenam,</div><div class="l">Quo te fama loquax omnes accepit in annos</div><div class="l">Condita laudabit Magni socer impius ossa:</div><div class="l">I modo securus veniae, fassusque sepulchrum</div><div class="l">Posce caput. Cogit pietas imponere finem</div><div class="l">Officio. Semiusta rapit resolutaque nondum</div><div class="l">Ossa satis, nervis et inustis plena medullis</div><div class="l">Aequorea restinguit aqua, congestaque in unum</div><div class="l">Parva clausit humo. Tunc, ne levis aura retectos</div><div class="l">Auferret cineres, saxo compressit arenam:</div><div class="l">Nautaque ne bustum religato fune moveret,</div><div class="l">Inscripsit sacrum semiusto stipite nomen:</div><div class="l">HIC SITUS EST MAGNUS. Placet hoc, Fortuna, sepulchrum</div><div class="l">Dicere Pompeii, quo condi maluit illum,</div><div class="l">Quam terra caruisse socer? Temeraria dextra,</div><div class="l">Cur obicis Magno tumulum, manesque vagantes</div><div class="l">Includis? Situs est, qua terra extrema refuso</div><div class="l">Pendet in Oceano. Romanum nomen et omne</div><div class="l">Imperium Magno est tumuli modus. Obrue saxa,</div><div class="l">Crimine plena deum. Si tota est Herculis Oete,</div><div class="l">Et iuga tota vacant Bromio Nyseia, quare</div><div class="l">Unus in Aegypto Magno lapis Omnia Lagi</div><div class="l">Arva tenere potest, si nullo cespite nomen</div><div class="l">Haeserit. Erremus populi, cinerumque tuorum,</div><div class="l">Magne, metu nullas Nili calcemus arenas.</div><div class="l">Quodsi tam sacro dignaris nomine saxum,</div><div class="l">Adde actus tantos, monimentaque maxima rerum:</div><div class="l">Adde truces Lepidi motus, Alpinaque bella,</div><div class="l">Armaque Sertori, revocato consule, victa,</div><div class="l">Et currus, quos egit eques: commercia tuta</div><div class="l">Gentibus, et pavidos Cilicas maris. Adde subactam</div><div class="l">Barbariem, gentesque vagas, et quidquid in Euro</div><div class="l">Regnorum Boreaque iacet. Dic semper ab armis</div><div class="l">Civilem repetisse togam: ter curribus actis</div><div class="l">Contentum patriae multos donasse triumphos.</div><div class="l">Quis capit haec tumulus? Surgit miserabile bustum</div><div class="l">Non ullis plenum titulis, non ordine tanto</div><div class="l">Fastorum: solitumque legi super alta deorum</div><div class="l">Culmina, et exstructos spoliis hostilibus arcus,</div><div class="l">Haud procul est ima Pompeii nomen arena,</div><div class="l">Depressum tumulo, quod non legat advena rectus,</div><div class="l">Quod, nisi monstratum, Romanus transeat hospes. <span class="">card 823</span></div><div class="l">Noxia civili tellus Aegyptia fato,</div><div class="l">Haud equidem immerito Cumanae carmine vatis</div><div class="l">Cautum, ne Nili Pelusia tangeret ora</div><div class="l">Hesperius miles, ripasque aestate tumentes.</div><div class="l">Quid tibi saeva precer pro tanto crimine tellus?</div><div class="l">Vertat aquas Nilus, quo nascitur orbe, retentus,</div><div class="l">Et steriles egeant hibernis imbribus agri,</div><div class="l">Totaque in Aethiopum putres solvaris arenas.</div><div class="l">Nos in templa tuam Romana accepimus Isin,</div><div class="l">Semicanesque deos, et sistra iubentia luctus,</div><div class="l">Et quem tu plangens hominem testaris Osirin:</div><div class="l">Tu nostros, Aegypte, tenes in pulvere Manes.</div><div class="l">Tu quoque, cum saevo dederis iam templa tyranno,</div><div class="l">Nondum Pompeii cineres, o Roma, petisti:</div><div class="l">Exsul adhuc iacet umbra ducis. Si saecula prima</div><div class="l">Victoris timuere minas: nunc excipe saltem</div><div class="l">Ossa tui Magni, si nondum subruta fluctu</div><div class="l">Invisa tellure sedent. Quis busta timebit?</div><div class="l">Quis sacris dignam movisse verebitur umbram?</div><div class="l">Imperet hoc nobis utinam scelus, et velit uti</div><div class="l">Nostro Roma sinu: satis o nimiumque beatus,</div><div class="l">Si mihi contingat manes transferre revulsos</div><div class="l">Ausoniam, si tale ducis violare sepulchrum.</div><div class="l">Forsitan, aut sulco sterili cum poscere finem</div><div class="l">A superis, aut Roma volet feralibus Austris,</div><div class="l">Ignibus aut nimiis, aut terrae tecta moventi,</div><div class="l">Consilio iussuque deum transibis in urbem,</div><div class="l">Magne, tuam, summusque feret tua busta sacerdos.</div><div class="l">Nunc quis ad exustam Cancro torrente Syenen</div><div class="l">Ibit, et imbrifera siccas sub Pleiade Thebas,</div><div class="l">Spectator Nili: quis rubri stagna profundi,</div><div class="l">Aut Arabum portus mercis mutator Eoae,</div><div class="l">Magne, petet, quem non tumuli venerabile saxum,</div><div class="l">Et cinis in summis forsan turbatus arenis</div><div class="l">Advertet, manesque tuos placare iuvabit,</div><div class="l">Et Casio praeferre Iovi? Nil ista nocebunt</div><div class="l">Famae busta tuae. Templis auroque sepultus</div><div class="l">Vilior umbra fores: nunc est pro numine summo,</div><div class="l">Hoc tumulo Fortuna iacens. Augustius aris</div><div class="l">Victoris Libyco pulsatur in aequore saxum.</div><div class="l">Tarpeiis qui saepe deis sua tura negarunt,</div><div class="l">Inclusum fusco venerentur cespite numen.</div><div class="l">Proderit hoc olim, quod non mansura sepulcri</div><div class="l">Ardua marmoreo surrexit pondere moles.</div><div class="l">Pulveris exigui sparget non longa vetustas</div><div class="l">Congeriem, bustumque cadet, mortisque peribunt</div><div class="l">Argumenta tuae. Veniet felicior aetas,</div><div class="l">Qua sit nulla fides saxum monstrantibus istud:</div><div class="l">Atque erit Aegyptus populis fortasse nepotum</div><div class="l">Tam mendax Magni tumulo, quam Creta Tonantis. </div></div><div class="textpart" id="index.xml-body.1_div.2_div.9"><h3><span class="headingNumber">2.9. </span></h3><span class="">card 1</span><div class="l">At non in Pharia manes iacuere favilla,</div><div class="l">Nec cinis exiguus tantam compescuit umbram:</div><div class="l">Prosiluit busto, semustaque membra relinquens</div><div class="l">Degeneremque rogum, sequitur convexa Tonantis,</div><div class="l">Qua niger astriferis connectitur axibus aer,</div><div class="l">Quaque patet terras inter lunaeque meatus,</div><div class="l">(Semidei manes habitant, quos ignea virtus</div><div class="l">Innocuos vita patientes aetheris imi</div><div class="l">Fecit) et aeternos animam collegit in orbes.</div><div class="l">Non illuc auro positi, nec ture sepulti</div><div class="l">Perveniunt. Illic postquam se lumine vero</div><div class="l">Implevit, stellasque vagas miratur, et astra</div><div class="l">Fixa polis, vidit quanta sub nocte iaceret</div><div class="l">Nostra dies, risitque sui ludibria trunci.</div><div class="l">Hinc super Emathiae campos, et signa cruenti</div><div class="l">Caesaris, ac sparsas volitavit in aequore classes;</div><div class="l">Et scelerum vindex in sancto pectore Bruti</div><div class="l">Sedit, et invicti posuit se mente Catonis.</div><div class="l">Ille, ubi pendebant casus, dubiumque manebat,</div><div class="l">Quem mundi dominum facerent civilia bella,</div><div class="l">Oderat et Magnum, quamvis comes isset in arma,</div><div class="l">Auspiciis raptus patriae ductuque senatus:</div><div class="l">At post Thessalicas clades iam pectore toto</div><div class="l">Pompeianus erat. Patriam tutore carentem</div><div class="l">Excepit, populi trepidantia membra refovit,</div><div class="l">Ignavis manibus proiectos reddidit enses,</div><div class="l">Nec regnum cupiens gessit civilia bella,</div><div class="l">Nec servire timens. Nil caussa fecit in armis</div><div class="l">Ipse sua: totae post Magni funera partes</div><div class="l">Libertatis erant: quas ne per litora fusas</div><div class="l">Colligeret rapido victoria Caesaris actu,</div><div class="l">Corcyrae secreta petit, ac mille carinis</div><div class="l">Abstulit Emathiae secum fragmenta ruinae.</div><div class="l">Quis ratibus tantis fugientia crederet ire</div><div class="l">Agmina? quis pelagus victas arctasse carinas?</div><div class="l">Dorida tunc Malean, et apertam Taenaron umbris,</div><div class="l">Inde Cythera petit: Boreaque urgente carinas</div><div class="l">Creta fugit: Dictaea legit, cedentibus undis,</div><div class="l">Litora. Tunc ausum classi praecludere portus</div><div class="l">Impulit ac saevas meritum Phycunta rapinas</div><div class="l">Sparsit: et hinc placidis alto delabitur auris</div><div class="l">In litus, Palinure, tuum: (neque enim aequore tantum</div><div class="l">Ausonio monumenta tenes, portusque quietos</div><div class="l">Testatur Libye Phrygio placuisse magistro;)</div><div class="l">Cum procul ex alto tendentes vela carinae</div><div class="l">Ancipites tenuere animos, sociosne malorum,</div><div class="l">An veherent hostes. Praeceps facit omne timendum</div><div class="l">Victor, et in nulla non creditur esse carina.</div><div class="l">Ast illae puppes luctus planctusque ferebant,</div><div class="l">Et mala vel duri lacrimas motura Catonis.</div><div class="l">Nam postquam frustra precibus Cornelia nautas</div><div class="l">Privignique fugam tenuit, ne forte repulsus</div><div class="l">Litoribus Phariis remearet in aequora truncus,</div><div class="l">Ostenditque rogum non iusti flamma sepulchri:</div><div class="l">Ergo indigna fui, dixit, Fortuna, marito</div><div class="l">Accendisse rogum, gelidosque effusa per artus</div><div class="l">Incubuisse viro? laceros exurere crines?</div><div class="l">Membraque dispersi pelago componere Magni?</div><div class="l">Vulneribus cunctis largos infundere fletus?</div><div class="l">Ossibus et tepida vestes implere favilla,</div><div class="l">Quidquid ab extincto licuisset tollere busto,</div><div class="l">In templis sparsura deum? Sine funeris ullo</div><div class="l">Ardet honore rogus: manis hoc Aegyptia forsan</div><div class="l">Obtulit officium grave manibus. O bene nudi</div><div class="l">Crassorum cineres ! Pompeio contigit igni</div><div class="l">Inidia maiore deum. Similisne malorum</div><div class="l">Sors mihi semper erit? numquam dare busta licebit</div><div class="l">Coniugibus? numquam plenas plangemus ad urnas?</div><div class="l">Quid porro tumulis opus est, aut ulla requiris</div><div class="l">Instrumenta, dolor ? Non toto pectore portas</div><div class="l">Impia Pompeium? non imis haeret imago</div><div class="l">Visceribus? Quaerat cineres victura superstes.</div><div class="l">Nunc tamen hinc longe qui fulget luce maligna</div><div class="l">Ignis, adhuc aliquid. Phario de litore surgens,</div><div class="l">Ostendit mihi, Magne, tui. Iam flamma resedit,</div><div class="l">Pompeiumque ferens vanescit solis ad ortus</div><div class="l">Fumus, et invisi tendunt mihi carbasa venti.</div><div class="l">Non mihi nunc tellus Pompeio si qua triumphos</div><div class="l">Victa dedit, non alta terens Capitolia currus</div><div class="l">Gratior: elapsus felix de pectore Magnus;</div><div class="l">Hunc volumus, quem Nilus habet, terraeque nocenti</div><div class="l">Non haerere queror: crimen commendat arenas.</div><div class="l"><span class="strikethrough">Linquere, si qua fides, Pelusia litora nolo.</span></div><div class="l">Tu pete bellorum casus, et signa per orbem,</div><div class="l">Sexte, paterna move: namque haec mandata reliquit</div><div class="l">Pompeius vobis in nostra condita cura:</div><div class="l">"Me cum fatalis leto damnaverit hora,</div><div class="l">Excipite, o nati, bellum civile, nec umquam,</div><div class="l">Dum tetris aliquis nostra de stirpe manebit,</div><div class="l">Caesaribus regnare vacet. Vel sceptra, vel urbes</div><div class="l">Libertate sua validas impellite fama</div><div class="l">Nominis: has vobis partes, haec arma relinquo.</div><div class="l">Inveniet classes, quisquis Pompeius in undas</div><div class="l">Venerit: et noster nullis non gentibus heres</div><div class="l">Bella dabit: tantum indomitos memoresque paterni</div><div class="l">Iuris habete animos. Uni parere decebit,</div><div class="l">Si faciet partes pro libertate, Catoni."</div><div class="l">Exsolvi tibi, Magne, fidem; mandata peregi.</div><div class="l">Insidiae valuere tuae, deceptaque vixi,</div><div class="l">Ne mihi commissas auferrem perfida voces.</div><div class="l">Iam nunc te per inane chaos, per Tartara, coniux,</div><div class="l">Si sunt ulla, sequar: quam longo tradita leto,</div><div class="l">Incertum est: poenas animae vivacis ab ipsa</div><div class="l">Ante feram. Potuit cernens tua vulnera, Magne,</div><div class="l">Non fugere in mortem: planctu concussa peribit,</div><div class="l">Effluet in lacrimas; numquam veniemus ad enses,</div><div class="l">Aut laqueos, aut praecipites per inania iactus.</div><div class="l">Turpe, mori post te solo non posse dolore.</div><div class="l">Sic ubi fata, caput ferali obduxit amictu,</div><div class="l">Decrevitque pati tenebras, puppisque cavernis</div><div class="l">Delituit: saevumque arcte complexa dolorem</div><div class="l">Perfruitur lacrimis, et amat pro coniuge luctum.</div><div class="l">Illam non fluctus stridensque rudentibus Eurus</div><div class="l">Movit, et exsurgens ad summa pericula clamor:</div><div class="l">Votaque sollicitis faciens contraria nautis,</div><div class="l">Composita in mortem iacuit, favitque procellis. <span class="">card 117</span></div><div class="l">Prima ratem Cypros spumantibus accipit undis:</div><div class="l">Inde tenens pelagus, sed iam moderatior, Eurus</div><div class="l">In Libycas egit sedes, et castra Catonis.</div><div class="l">Tristis, ut in multo mens est praesaga timore,</div><div class="l">Adspexit patrios comites e litore Magnus,</div><div class="l">Et fratrem: medias praeceps tunc fertur ad undas:</div><div class="l">Dic ubi sit, germane, parens: stat summa caputque</div><div class="l">Orbis, an occidimus? Romanaque Magnus ad umbras</div><div class="l">Abstulit? Haec fatur: quem contra talia frater:</div><div class="l">O felix, quem Sors alias dispersit in oras,</div><div class="l">Quique nefas audis: oculos, germane, nocentes</div><div class="l">Spectato genitore fero. Non Caesaris armis</div><div class="l">Occubuit, dignoque perit auctore ruinae:</div><div class="l">Rege sub impuro Nilotica rura tenente,</div><div class="l">Hospitii fretus superis et munere tanto</div><div class="l">In proavos, cecidit donati victima regni.</div><div class="l">Vidi ego magnanimi lacerantes pectora patris:</div><div class="l">Nec credens Pharium tantum potuisse tyrannum,</div><div class="l">Litore Niliaco socerum iam stare putavi.</div><div class="l">Sed me nec sanguis, nec tantum vulnera nostri</div><div class="l">Adfecere senis, quantum gestata per urbem</div><div class="l">Ora ducis, quae transfixo sublimia pilo</div><div class="l">Vidimus: haec, fama est, oculis victoria iniqui</div><div class="l">Servari; scelerisque fidem quaesisse tyrannum.</div><div class="l">Nam corpus Phariaene canes avidaeque volucres</div><div class="l">Distulerint, an furtivus, quem vidimus, ignis</div><div class="l">Solverit, ignoro. Quaecumque iniuria fati</div><div class="l">Abstulit hos artus, superis haec crimina dono:</div><div class="l">Servata de parte queror. Cum talia Magnus</div><div class="l">Audisset, non in gemitus lacrimasque dolorem</div><div class="l">Effudit; iustaque furens pietate profatur:</div><div class="l">Praecipitate rates e sicco litore, nautae;</div><div class="l">Classis in adversos erumpat remige ventos:</div><div class="l">Ite, duces, mecum: numquam civilibus armis</div><div class="l">Tanta fuit merces, inhumatos condere manes,</div><div class="l">Sanguine semiviri Magnum satiare tyranni.</div><div class="l">Non ego Pellaeas arces, adytisque retectum</div><div class="l">Corpus Alexandri pigra Mareotide mergam?</div><div class="l">Non mihi pyramidum tumulis evulsus Amasis</div><div class="l">Atque alii reges Nilo torrente natabunt?</div><div class="l">Omnia dent poenas nudo tibi, Magne, sepulchra:</div><div class="l">Evolvam busto iam numen gentibus Isin,</div><div class="l">Et sacer in Magni cineres mactabitur Apis,</div><div class="l">Et tectum lino spargam per vulgus Osirin,</div><div class="l">Suppositisque deis uram caput. Has mihi poenas</div><div class="l">Terra dabit: linquam vacuos cultoribus agros,</div><div class="l">Nec, Nilus cui crescat, erit: solusque tenebis</div><div class="l">Aegyptum populis, genitor, superisque fugatis.</div><div class="l">Dixerat, et classem saevas rapiebat in undas.</div><div class="l">Sed Cato laudatam iuvenis compescuit iram.</div><div class="l">Interea totis, audito funere Magni,</div><div class="l">Litoribus sonuit percussus planctibus aether:</div><div class="l">Exemploque carens et nulli cognitus aevo</div><div class="l">Luctus erat, mortem populos deflere potentis.</div><div class="l">Sed magis, ut visa est, lacrimis exhausta, solutas</div><div class="l">In vultus effusa comas, Cornelia puppi</div><div class="l">Egrediens, rursus geminato verbere plangunt.</div><div class="l">Ut primum in sociae pervenit litora terrae,</div><div class="l">Collegit vestes, miserique insignia Magni,</div><div class="l">Armaque, et impressas auro, quas gesserat olim,</div><div class="l">Exuvias, pictasque togas, velamina summo</div><div class="l">Ter conspecta Iovi, funestoque intulit igni.</div><div class="l">Ille fuit miserae Magni cinis. Accipit omnis</div><div class="l">Exemplum pietas, et toto litore busta</div><div class="l">Surgunt, Thessalicis reddentia manibus ignem.</div><div class="l">Sic, ubi, depastis submittere gramina campis</div><div class="l">Et renovare parans hibernas Apulus herbas,</div><div class="l">Igne fovet terras, simul et Garganus et arva</div><div class="l">Vulturis et calidi lucent buceta Matini.</div><div class="l">Non tamen ad Magni pervenit gratius umbras</div><div class="l">Omne quod in superos audet convicia vulgus,</div><div class="l">Pompeiumque deis obicit, quam pauca Catonis</div><div class="l">Verba, sed a pleno venientia pectore veri.</div><div class="l">Civis obit, inquit, multo maioribus impar</div><div class="l">Nosse modum iuris, sed in hoc tamen utilis aevo,</div><div class="l">Cui non ulla fuit isti reverentia, salva</div><div class="l">Libertate potens, et solus plebe parata</div><div class="l">Privatus servire sibi, rectorque senatus,</div><div class="l">Sed regnantis, erat. Nil belli iure poposcit:</div><div class="l">Quaeque dari voluit, voluit sibi posse negari.</div><div class="l">Immodicas possedit opes, sed plura retentis</div><div class="l">Intulit: invasit ferrum, sed ponere norat.</div><div class="l">Praetulit arma togae: sed pacem armatus amavit.</div><div class="l">Iuvit sumta ducem, iuvit dimissa potestas.</div><div class="l">Casta domus, luxuque carens, corruptaque numquam</div><div class="l">Fortuna domini. Clarum et venerabile nomen</div><div class="l">Gentibus, et multum nostrae quod proderat urbi.</div><div class="l">Olim vera fides, Sulla Marioque receptis,</div><div class="l">Libertatis obit: Pompeio rebus ademto</div><div class="l">Nunc et ficta perit. Non iam regnare pudebit:</div><div class="l">Nec color imperii, nec frons erit ulla senatus.</div><div class="l">O felix, cui summa dies fuit obvia victo,</div><div class="l">Et cui quaerendos Pharium scelus obtulit enses!</div><div class="l">Forsitan in soceri potuisset vivere regno.</div><div class="l">Scire mori, sors prima viris, sed proxima cogi.</div><div class="l">Et mihi, si fatis aliena in iura vemimus,</div><div class="l">Da talem, Fortuna, Iubam: non deprecor hosti</div><div class="l">Servari, dum me servet cervice recisa. <span class="">card 215</span></div><div class="l">Vocibus his maior, quam si Romana sonarent</div><div class="l">Rostra ducis laudes, generosam venit ad umbram</div><div class="l">Mortis honos. Fremit interea discordia vulgi</div><div class="l">Castrorum, bellique piget post funera Magni,</div><div class="l">Cum Tarchondimotus linquendi signa Catonis</div><div class="l">Sustulit. Hunc rapta fugientem classe secutus</div><div class="l">Litus in extremum, tali Cato voce notavit:</div><div class="l">O numquam pacate Cilix, iterumne rapinas</div><div class="l">Vadis in aequoreas? Magnum Fortuna removit:</div><div class="l">Iam pelago pirata redis. Tunc respicit omnes</div><div class="l">In coetu motuque viros: quorum unus, aperta</div><div class="l">Mente fugae, tali compellat voce regentem:</div><div class="l">Nos, Cato, da veniam, Pompeii duxit in arma</div><div class="l">Non belli civilis amor, partesque favore</div><div class="l">Fecimus. Ille iacet, quem paci praetulit orbis,</div><div class="l">Caussaque nostra perit: patrios permitte penates,</div><div class="l">Desertamque domum, dulcesque revisere natos.</div><div class="l">Nam quis erit finis, si nec Pharsalia, pugnas,</div><div class="l">Nec Pompeius erit? Perierunt tempora vitae,</div><div class="l">Mars eat in tutum: iustas sibi nostra senectus</div><div class="l">Prospiciat flammas. Bellum civile sepulchra</div><div class="l">Vix ducibus praestare potest. Non barbara victos</div><div class="l">Regna manent: non Armenium mihi saeva minatur,</div><div class="l">Aut Scythicum Fortuna iugum: sub iura togati</div><div class="l">Civis eo. Quisquis Magno vivente secundus,</div><div class="l">Hic mihi primus erit: sacris praestabitur umbris</div><div class="l">Summus honor; dominum, quem clades cogit, habebo;</div><div class="l">Nullum, Magne, ducem. Te solum in bella secutus,</div><div class="l">Post te fata sequar: neque enim sperare secunda</div><div class="l">Fas mihi, nec liceat. Fortuna cuncta tenentur</div><div class="l">Caesaris: Emathium sparsit victoria ferrum.</div><div class="l">Clausa fides miseris, et toto solus in orbe est,</div><div class="l">Qui velit ac possit victis praestare salutem.</div><div class="l">Pompeio scelus est bellum civile peremto,</div><div class="l">Quo fuerat vivente fides. Si publica iura,</div><div class="l">Si semper patriam sequeris, Cato, signa petamus,</div><div class="l">Romanus quae consul habet. Sic ille profatus</div><div class="l">Insiluit puppi, iuvenum comitante tumultu.</div><div class="l">Actum Romanis fuerat de rebus, et omnis</div><div class="l">Indiga servitii fervebat litore plebes.</div><div class="l">Erupere ducis sacro de pectore voces:</div><div class="l">Ergo pari voto gessisti bella, iuventus,</div><div class="l">Tu quoque pro dominis, et Pompeiana fuisti,</div><div class="l">Non Romana manus? Quod non in regna laboras,</div><div class="l">Quod tibi, non ducibus, vivis morerisque, quod orbem</div><div class="l">Adquiris nulli, quod iam tibi vincere tutum est,</div><div class="l">Bella fugis, quaerisque iugum cervice vacante,</div><div class="l">Et nescis sine rege pati? Nunc caussa pericli</div><div class="l">Digna viris. Vestro potuit Pompeius abuti</div><div class="l">Sanguine: nunc patriae iugulos ensesque negatis,</div><div class="l">Cum prope libertas? Unum Fortuna reliquit</div><div class="l">Iam tribus e dominis. Pudeat: plus regia Nili</div><div class="l">Contulit in leges, et Parthi militis arcus.</div><div class="l">Ite, o degeneres, Ptolemaei munus et arma</div><div class="l">Spernite. Quis vestras ulla putet esse nocentes</div><div class="l">Caede manus? Credet faciles sibi terga dedisse,</div><div class="l">Credet ab Emathiis primos fugisse Philippis.</div><div class="l">Vadite securi: meruistis indice vitam</div><div class="l">Caesare, non armis, non obsidione subacti.</div><div class="l">O famuli turpes, domini post fata prioris</div><div class="l">Itis ad heredem. Cur non maiora mereri,</div><div class="l">Quam vitam veniamque, libet? Rapiatur in undas</div><div class="l">Infelix Magni coniux, prolesque Metelli:</div><div class="l">Ducite Pompeios: Ptolemaei vincite munus.</div><div class="l">Nostra quoque inviso quisquis feret ora tyranno,</div><div class="l">Non parva mercede dabit. Sciet ista iuventus</div><div class="l">Cervicis pretio bene se mea signa secutam.</div><div class="l">Quin agite, et magna meritum cum caede parate:</div><div class="l">Ignavum scelus est tantum fuga. Dixit: et omnes</div><div class="l">Haud aliter medio revocavit ab aequore puppes,</div><div class="l">Quam, simul effetas linquunt examina ceras,</div><div class="l">Atque oblita favi non miscent nexibus alas,</div><div class="l">Sed sibi quaeque volat, nec iam degustat amarum</div><div class="l">Desidiosa thymum: Phrygii sonus increpat aeris,</div><div class="l">Adtonitae posuere fugam, studiumque laboris</div><div class="l">Floriferi repetunt, et sparsi mellis amorem:</div><div class="l">Gaudet in Hyblaeo securus gramine pastor</div><div class="l">Divitias servasse casae: sic voce Catonis</div><div class="l">Inculcata viris iusti patientia Martis.</div><div class="l">Iamque acta belli non doctas ferre quietem</div><div class="l">Constituit mentes serieque agitare laborum.</div><div class="l">Primum litoreis miles lassatur arenis:</div><div class="l">Proximus in muros et moenia Cyrenarum</div><div class="l">Est labor: exclusus nulla se vindicat ira:</div><div class="l">Poenaque de victis sola est, vicisse, Catoni.</div><div class="l">Inde peti placuit Libyci contermina Maris</div><div class="l">Regna Iubae; sed iter mediis natura vetabat</div><div class="l">Syrtibus: has audax sperat sibi cedere virtus.</div><div class="l">Syrtes vel, primam mundo natura figuram</div><div class="l">Cum daret, in dubio pelagi terraeque reliquit;</div><div class="l">(Nam neque subsedit penitus, quo stagna profundi</div><div class="l">Acciperet, nec se defendit ab aequore tellus;</div><div class="l">Ambigua sed lege loci iacet invia sedes:</div><div class="l">Aequora fracta vadis, abruptaque terra profundo,</div><div class="l">Et post multa sonant proiecti litora fluctus.</div><div class="l">Sic male deseruit, nullosque exegit in usus</div><div class="l">Hanc partem natura sui.) vel plenior alto</div><div class="l">Olim Syrtis erat pelago, penitusque natabat:</div><div class="l">Sed rapidus Titan, ponto sua lumina pascens,</div><div class="l">Aequora subduxit zonae vicina perustae:</div><div class="l">Et nunc pontus adhuc Phoebo siccante repugnat.</div><div class="l">Mox ubi damnosum radios admoverit aevum,</div><div class="l">Tellus Syrtis erit: nam iam brevis unda superne</div><div class="l">Innatat, et late periturum deficit aequor. <span class="">card 319</span></div><div class="l">Ut primum remis actum mare propulit omne</div><div class="l">Classis onus, densis fremuit niger imbribus Auster</div><div class="l">In sua regna furens: tentatum classibus aequor</div><div class="l">Turbine defendit, longeque a Syrtibus undas</div><div class="l">Egit, et illato confregit litore pontum.</div><div class="l">Tum quarum recto deprendit carbasa malo</div><div class="l">Eripuit nautis; frustraque rudentibus ausis</div><div class="l">Vela negare Noto, spatium vicere carinae,</div><div class="l">Atque ultra proram tumuit sinus. Omnia si quis</div><div class="l">Providus antennae suffixit lintea summae,</div><div class="l">Vincitur, et nudis avertitur armamentis.</div><div class="l">Sors melior classi, quae fluctibus incidit altis,</div><div class="l">Et certo iactata mari. Quaecumque levatae</div><div class="l">Arboribus caesis flatum effudere frementem,</div><div class="l">Abstulit has ventis liber contraria volvens</div><div class="l">Aestus, et obnixum victor detrudit in Austrum.</div><div class="l">Has vada destituunt, atque interrupta profundo</div><div class="l">Terra ferit puppes: dubioque obnoxia fato</div><div class="l">Pars sedet una ratis, pars altera pendet in undis.</div><div class="l">Tunc magis impactum brevibus mare, terraque saevit</div><div class="l">Obvia consurgens: quamvis elisus ab Austro,</div><div class="l">Saepe tamen cumulos fluctus non vincit arenae.</div><div class="l">Eminet in tergo pelagi procul omnibus arvis,</div><div class="l">Inviolatus aqua, sicci iam pulveris agger;</div><div class="l">Stant miseri nautae, terraeque haerente carina</div><div class="l">Litora nulla vident. Sic partem intercipit aequor:</div><div class="l">Pars ratium maior regimen clavumque secuta est,</div><div class="l">Tuta fuga, nautasque loci sortita peritos,</div><div class="l">Torpentem Tritonos adit illaesa paludem.</div><div class="l">Hanc, ut fama, deus, quem toto litore pontus</div><div class="l">Audit ventosa perflantem murmura concha,</div><div class="l">Hanc et Pallas amat, patrio quae vertice nata</div><div class="l">Terrarum primam Libyen (nam proxima coelo est,</div><div class="l">Ut probat ipse calor) tetigit, stagnique quieta</div><div class="l">Vultus vidit aqua, posuitque in margine plantas,</div><div class="l">Et se dilecta Tritonida dixit ab unda.</div><div class="l">Quam iuxta Lethon tacitus praelabitur amnis,</div><div class="l">Infernis, ut fama, trahens oblivia venis:</div><div class="l">Atque insopiti quondam tutela draconis,</div><div class="l">Hesperidum pauper spoliatus frondibus hortus.</div><div class="l">Invidus, annoso qui famam derogat aevo,</div><div class="l">Qui vates ad vera vocat. Fuit aurea silva,</div><div class="l">Divitiisque graves et fulvo germine rami:</div><div class="l">Virgineusque chorus nitidi custodia luci,</div><div class="l">Et numquam somno damnatus lumina serpens,</div><div class="l">Robora complexus rutilo curvata metallo.</div><div class="l">Abstulit arboribus pretium, nemorique laborem</div><div class="l">Alcides: passusque inopes sine pondere ramos,</div><div class="l">Retulit Argolico fulgentia poma tyranno.</div><div class="l">His igitur depulsa locis, effectaque classis</div><div class="l">Syrtibus, haud ultra Garamantidas attigit undas:</div><div class="l">Sed duce Pompeio Libyes melioris in oris</div><div class="l">Mansit. At impatiens virtus haerere Catonis</div><div class="l">Audet in ignotas agmen committere gentes,</div><div class="l">Armorum fidens, et terra cingere Syrtim.</div><div class="l">Haec eadem suadebat hiems, quae clauserat aequor;</div><div class="l">Et spes imber erat, nimios metuentibus ignes:</div><div class="l">Ut neque sole viam, nec duro frigore saevam,</div><div class="l">Inde polo Libyes, hinc bruma temperet annus.</div><div class="l">Atque ingressurus steriles sic fatur arenas:</div><div class="l">O quibus una salus placuit mea castra secutis</div><div class="l">Indomita cervice mori, componite mentes</div><div class="l">Ad magnum virtutis opus summosque labores.</div><div class="l">Vadimus in campos steriles, exustaque mundi,</div><div class="l">Qua nimius Titan, et rarae in fontibus undae,</div><div class="l">Siccaque letiferis squalent serpentibus arva,</div><div class="l">Durum iter. Ad leges patriaeque ruentis amorem</div><div class="l">Per mediam Libyen veniant, atque invia tentent,</div><div class="l">Si quibus in nullo positum est evadere voto,</div><div class="l">Si quibus ire sat est. Neque enim mihi fallere quemquam</div><div class="l">Est animus, tectoque metu perducere vulgus.</div><div class="l">Hi mihi sint comites, quos ipsa pericula ducent,</div><div class="l">Qui, me teste, pati vel quae tristissima, pulchrum</div><div class="l">Romanumque putant. At qui sponsore salutis</div><div class="l">Miles eget, capiturque animae dulcedine, vadat</div><div class="l">Ad dominum metiore via. Dum primus arenas</div><div class="l">Ingrediar, primusque gradus in pulvere ponam,</div><div class="l">Me calor aethereus feriat, mihi plena veneno</div><div class="l">Occurrat serpens; fatoque pericula vestra</div><div class="l">Praetentate meo: sitiat, quicumque bibentem</div><div class="l">Viderit: aut umbras nemorum quicumque petentem,</div><div class="l">Aestuet: aut equitem peditum praecedere turmas,</div><div class="l">Deficiat; si quo fuerit discrimine notum,</div><div class="l">Dux an miles eam. Serpens, sitis, ardor, arenae,</div><div class="l">Dulcia virtuti: Gaudet patientia duris.</div><div class="l">Laetius est, quoties magno sibi constat, honestum.</div><div class="l">Sola potest Libye turbam praestare malorum,</div><div class="l">Ut deceat fugisse viros. Sic ille paventes</div><div class="l">Incendit virtute animos, et amore laborum,</div><div class="l">Irreducemque viam deserto limite carpit:</div><div class="l">Et, sacrum parvo nomen clausura sepulchro</div><div class="l">Invasit Libye securi fata Catonis. <span class="">card 410</span></div><div class="l">Tertia pars rerum Libye, si credere famae</div><div class="l">Cuncta velis: at si ventos coelumque sequaris,</div><div class="l">Pars erit Europae. Neque enim plus litora Nili,</div><div class="l">Quam Scythicus Tanais primis a Gadibus absunt,</div><div class="l">Unde Europa fugit Libyen, et litora flexu</div><div class="l">Oceano fecere locum: sed maior in unam</div><div class="l">Orbis abit Asiam. Nam cum communiter istae</div><div class="l">Effundant Zephyrum, Boreae latus illa sinistrum</div><div class="l">Contingens, dextrumque Noti, descendit in ortus,</div><div class="l">Eurum sola tenens. Libycae quod fertile terrae est,</div><div class="l">Vergit in occasus: sed et haec non fontibus ullis</div><div class="l">Solvitur: Arctoos raris Aquilonibus imbres</div><div class="l">Accipit, et nostris reficit sua rura serenis.</div><div class="l">In nullas vitiatur opes; non aere neque auro</div><div class="l">Excoquitur, nullo glebarum crimine, pura,</div><div class="l">Et penitus terra est. Tantum Maurusia genti</div><div class="l">Robora divitiae, quarum non noverat usum,</div><div class="l">Sed citri contenta comis vivebat, et umbris.</div><div class="l">In nemus ignotum nostrae venere secures,</div><div class="l">Extremoque epulas mensasque petivimus orbe.</div><div class="l">At quaecumque vagam Syrtim complectitur ora</div><div class="l">Sub nimio porrecta die, vicina perusti</div><div class="l">Aetheris, exurit messes, et pulvere Bacchum</div><div class="l">Enecat, et nulls putris radice tenetur.</div><div class="l">Temperies vitalis abest, et nulla sub illa</div><div class="l">Cura Iovis terra est: Natura deside torpet</div><div class="l">Orbis, et immotis annum non sentit arenis.</div><div class="l">Hoc tam segne solum raras tamen exserit herbas,</div><div class="l">Quas Nasamon gens dura legit, qui proxima ponto</div><div class="l">Nudus rura tenet; quem mundi barbara damnis</div><div class="l">Syrtis alit. Nam litoreis populator arenis</div><div class="l">Imminet, et, nulla portus tangente carina,</div><div class="l">Novit epes. Sic cum toto commercia mundo</div><div class="l">Naufragiis Nasamones habent. Hac ire Catonem</div><div class="l">Dura iubet virtus. Illic secura iuventus</div><div class="l">Ventorum, nullasque timens tellure procellas,</div><div class="l">Aequoreos est passa metus. Nam litore sicco,</div><div class="l">Quam pelago, Syrtis violentius accipit Austrum.</div><div class="l">Et terrae magis ille nocens. Non montibus illum</div><div class="l">Adversis frangit Libye, scopulisque repulsum</div><div class="l">Dissipat, et liquidas e turbine solvit in auras:</div><div class="l">Nec ruit in silvas, annosaque robora torquens</div><div class="l">Lassatur: patet omne solum, liberque meatu</div><div class="l">Aeoliam rabiem totis exercet habenis:</div><div class="l">Et non imbriferam contorto pulvere nubem</div><div class="l">In flexum violentus agit: pars plurima terrae</div><div class="l">Tollitur, et numquam resoluto vertice pendet.</div><div class="l">Regna videt pauper Nasamon errantia vento,</div><div class="l">Discussasque domos: volitantque a culmine raptae</div><div class="l">Detecto Garamante casae. Non altius ignis</div><div class="l">Rapta vehit: quantumque licet consurgere fumo,</div><div class="l">Et violare diem, tantum tenet aera pulvis.</div><div class="l">Tum quoque Romanum solito violentius agmen</div><div class="l">Adgreditur, nullusque potest consistere miles,</div><div class="l">Instabilis, raptis etiam, quas calcat, arenis.</div><div class="l">Concuteret terras, orbemque a sede moveret,</div><div class="l">Si solida Libye compage et pondere duro</div><div class="l">Clauderet exesis Austrum scopulosa cavernis:</div><div class="l">Sed quia mobilibus facilis turbatur arenis,</div><div class="l">Nusquam luctando stabilis manet: imaque tellus</div><div class="l">Stat, quia summa fugit. Galeas et scuta virorum</div><div class="l">Pilaque contorsit violento spiritus actu,</div><div class="l">Intentusque tulit magni per inania coeli.</div><div class="l">Illud in externa forsan longeque remota</div><div class="l">Prodigium tellure fuit: delapsaque coelo</div><div class="l">Arma timent gentes, hominumque erepta lacertis</div><div class="l">A superis demissa putant. Sic illa profecto</div><div class="l">Sacrifico cecidere Numae, quae lecta iuventus</div><div class="l">Patricia cervice movet: spoliaverat Auster</div><div class="l">Aut Boreas populos ancilia nostra ferentes.</div><div class="l">Sic orbem torquente Noto Romana iuventus</div><div class="l">Procubuit, metuensque rapi, constrinxit amictus,</div><div class="l">Inseruitque manus terrae: nec pondere solo,</div><div class="l">Sed nisu iacuit, vix sic immobilis Austro:</div><div class="l">Qui super ingentes cumulos involvit arenae,</div><div class="l">Atque operit tellure viros. Vix tollere miles</div><div class="l">Membra valet, multo congestu pulveris haereus.</div><div class="l">Adligat et stantes adfusae magnus arenae</div><div class="l">Agger, et immoti terra surgente tenentur.</div><div class="l">Saxa tulit penitus discussis proruta muris.</div><div class="l">Effuditque procul, miranda sorte malorum:</div><div class="l">Qui nullas videre domos, videre ruinas.</div><div class="l">Iamque iter omne latet: nec sunt discrimina terrae</div><div class="l">Ulla, nisi aetheriae medio velut aequore flammae.</div><div class="l">Sideribus novere vias: nec sidera nota</div><div class="l">Ostendit Libycae finitor circulus orae,</div><div class="l">Multaque devexo terrarum margine celat.</div><div class="l">Utque calor solvit, quem torserat aera ventus</div><div class="l">Incensusque dies, manant sudoribus artus,</div><div class="l">Arent ora siti: conspecta est parva maligna</div><div class="l">Unda procul vena: quam vix e pulvere miles</div><div class="l">Corripiens, patulum galeae confudit in orbem,</div><div class="l">Porrexitque duci. Squalebant pulvere fauces</div><div class="l">Cunctorum: minimumque tenens dux ipse liquoris</div><div class="l">Invidiosus erat. Mene, inquit, degener unum</div><div class="l">Miles in hac turba vacuum virtute putasti?</div><div class="l">Usque adeo mollis primisque caloribus impar</div><div class="l">Sum visus? Quanto poena tu dignior ista es,</div><div class="l">Qui, populo sitiente, bibas! Sic concitus ira</div><div class="l">Excussit galeam, suffecitque omnibus unda. <span class="">card 511</span></div><div class="l">Ventum erat ad templum, Libycis quod gentibus unum</div><div class="l">Inculti Garamantes habent. Stat sortifer istic</div><div class="l">Iupiter, ut memorant, sed non aut fulmina vibrans,</div><div class="l">Aut similis nostro, sed tortis cornibus Ammon.</div><div class="l">Non illic Libycae posuerunt ditia gentes</div><div class="l">Templa, nec Eois splendent donaria gemmis.</div><div class="l">Quamvis Aethiopum populis Arabumque beatis</div><div class="l">Gentibus atque Indis unus sit Iupiter Ammon,</div><div class="l">Pauper adhuc deus est, nullis violata per aevum</div><div class="l">Divitiis delubra tenens: morumque priorum</div><div class="l">Numen, Romano templum defendit ab auro.</div><div class="l">Esse locis superos, testatur silva, per omnem</div><div class="l">Sola virens Libyen. Nam quidquid pulvere sicco</div><div class="l">Separat ardentem tepida Berenicida Lepti,</div><div class="l">Ignorat frondes: solus nemus extulit Ammon.</div><div class="l">Silvaram fons caussa loco, qui putria terrae</div><div class="l">Adligat, et domitas unda connectit arenas.</div><div class="l">Sic quoque nil obstat Phoebo, cum cardine summo</div><div class="l">Stat librata dies: truncum vix protegit arbor:</div><div class="l">Tam brevis in medium radiis compellitur umbra.</div><div class="l">Deprensum est, hunc esse locum, qua circulum alti</div><div class="l">Solstitii medium signorum percutit orbem.</div><div class="l">Non obliqua meant, nec Tauro Scorpius exit</div><div class="l">Rectior, aut Aries donat sua tempora Librae,</div><div class="l">Aut Astraea iubet lentos descendere Pisces.</div><div class="l">Par Geminis Chiron, et idem quod Carcinos ardens</div><div class="l">Humidus Aegoceros: nec plus Leo tollitur Urna.</div><div class="l">At tibi, quaecumque es Libyco gens igne diremta,</div><div class="l">In Noton umbra cadit, quae nobis exit in Arcton:</div><div class="l">Et segnis Cynosura subit: tu sicca profundo</div><div class="l">Mergi plaustra putas, nullumque in vertice summo</div><div class="l">Sidus habes immune mari; procul axis uterque est,</div><div class="l">Et fuga signorum medio rapit omnia caelo.</div><div class="l">Stabant ante fores populi, quos miserat Eos,</div><div class="l">Cornigerique Iovis monitu nova fata petebant:</div><div class="l">Sed Latio cessere duci: comitesque Catonem</div><div class="l">Orant, exploret Libycum memorata per orbem</div><div class="l">Numina, de fama tam longi iudicet aevi.</div><div class="l">Maximus hortator scrutandi voce deorum</div><div class="l">Eventus Labienus erat. Sors obtulit, inquit,</div><div class="l">Et Fortuna viae tam magni numinis ora</div><div class="l">Consiliumque dei: tanto duce possumus uti</div><div class="l">Per Syrtes, bellique datos cognoscere casus.</div><div class="l">Nam cui crediderim superos arcana daturos</div><div class="l">Dicturosque magis, quam sancto vera Catoni?</div><div class="l">Certe vita tibi semper directa supernas</div><div class="l">Ad leges, sequerisque deum. Datur, ecce, loquendi</div><div class="l">Cum Iove libertas: inquire in fata nefandi</div><div class="l">Caesaris, et patriae venturos excute mores:</div><div class="l">Iure suo populis uti legumque licebit,</div><div class="l">An bellum civile perit. Tua pectora sacra</div><div class="l">Voce reple: durae semper virtutis amator,</div><div class="l">Quaere quid est virtus, et posce exemplar honesti.</div><div class="l">Ille, deo plenus, tacita quem mente gerebat,</div><div class="l">Effudit dignas adytis e pectore voces:</div><div class="l">Quid quaeri, Labiene, iubes? an liber in armis</div><div class="l">Occubuisse velim potius, quam regna videre?</div><div class="l">An sit vita nihil, et longa? an differat aetas?</div><div class="l">An noceat vis ulla bono? Fortunaque perdat</div><div class="l">Opposita virtute minas? laudandaque velle</div><div class="l">Sit satis, et numquam successu crescat honestum?</div><div class="l">Scimus, et haec nobis non altius inseret Ammon.</div><div class="l">Haeremus cuncti superis, temploque tacente,</div><div class="l">Nil agimus nisi sponte dei: nec vocibus ullis</div><div class="l">Numen eget: dixitque semel nascentibus auctor</div><div class="l">Quidquid scire licet: steriles nec legit arenas,</div><div class="l">Ut caneret paucis, mersitque hoc pulvere verum:</div><div class="l">Estque dei sedes, ubi terra, et pontus, et aer,</div><div class="l">Et coelum, et virtus. Superos quid quaerimus ultra?</div><div class="l">Iuppiter est, quodcumque vides, quodcumque moveris.</div><div class="l">Sortilegis egeant dubii, semperque futuris</div><div class="l">Casibus ancipites: me non oracula certum,</div><div class="l">Sed mors certa facit. Pavido fortique cadendum est:</div><div class="l">Hoc satis est dixisse Iovem. Sic ille profatur:</div><div class="l">Servataque fide templi, discedit ab aris,</div><div class="l">Non exploratum populis Ammona relinquens.</div><div class="l">Ipse manu sua pila gerens, praecedit anheli</div><div class="l">Militis ora pedes: monstrat tolerare labores,</div><div class="l">Non iubet: et nulla vehitur cervice supinus,</div><div class="l">Carpentoque sedens. Somni parcissimus ipse est,</div><div class="l">Ultimus haustor aquae. Cum tandem fonte reperto</div><div class="l">Indiga conatur laticis potare iuventus,</div><div class="l">Stat, dum lixa bibat. Si veris magna paratur</div><div class="l">Fama bonis, et si successu nuda remoto</div><div class="l">Inspicitur virtus, quidquid laudamus in ullo</div><div class="l">Maiorum, Fortuna fuit. Quis Marte secundo,</div><div class="l">Quis tantum meruit populorum sanguine nomen?</div><div class="l">Hunc ego per Syrtes Libyaeque extrema triumphum</div><div class="l">Ducere maluerim, quam ter Capitolia curru</div><div class="l">Scandere Pompeii, quam frangere colla Iugurthae.</div><div class="l">Ecce parens verus patriae, dignissimus aris,</div><div class="l">Roma, tuis; per quem numquam iurare pudebit,</div><div class="l">Et quem, si steteris umquam cervice soluta,</div><div class="l">Tunc olim factura deum. Iam spissior ignis,</div><div class="l">Et plaga, quam nullam superi mortalibus ultra</div><div class="l">A medio fecere die, calcatur, et unda</div><div class="l">Rarior: inventus mediis fons unus arenis</div><div class="l">Largus aquae, sed quem serpentum turba tenebat</div><div class="l">Vix capiente loco. Stabant in margine siccae</div><div class="l">Aspides, in mediis sitiebant Dipsades undi.</div><div class="l">Ductor, ut adspexit perituros fonte relicto,</div><div class="l">Adloquitur: Vana specie conterrite leti,</div><div class="l">Ne dubita, miles, tutos haurire liquores:</div><div class="l">Noxia serpentum est admito sanguine pestis:</div><div class="l">Morsu virus habent, et fatum dente minantur:</div><div class="l">Pocula morte carent. Dixit, dubiumque venenum</div><div class="l">Hausit: et in tota Libyae fons unus arena</div><div class="l">Ille fuit, de quo primus sibi posceret undam. <span class="">card 619</span></div><div class="l">Cur Libycus tantis exundet pestibus aer</div><div class="l">Fertilis in mortes, aut quid secreta nocenti</div><div class="l">Miscuerit natura solo, non cura laborque</div><div class="l">Noster scire valet: nisi quod vulgata per orbem</div><div class="l">Fabula pro vera decepit saecula caussa.</div><div class="l">Finibus extremis Libyes, ubi fervida tellus</div><div class="l">Accipit Oceanum demisso sole calentem,</div><div class="l">Squalebant late Phorcynidos arva Medusae,</div><div class="l">Non nemorum protecta coma, non mollia sulco,</div><div class="l">Sed dominas vultu conspectis aspera saxis,</div><div class="l">Hoc primum natura nocens in corpore saevas</div><div class="l">Eduxit pestes: illis e faucibus angues</div><div class="l">Stridula fuderunt vibratis sibila linguis,</div><div class="l">Femineae qui more comae per terga soluti,</div><div class="l">Ipsa flagellabant gaudentis colla Medusae.</div><div class="l">Surgunt adverse subrectae fronte colubrae,</div><div class="l">Vipereumque fluit depexo crine venenum.</div><div class="l">Hoc habet infelix, cunctis impune, Medusa,</div><div class="l">Quod spectare licet Nam rictus oraque monstri</div><div class="l">Quis timuit? quem, qui recto se lumine vidit,</div><div class="l">Passa Medusa mori est. Rapuit dubitantia fata,</div><div class="l">Praevenitque metus: anima periere retenta</div><div class="l">Membra, nec emissae riguere sub ossibus umbrae.</div><div class="l">Eumenidum crines solos movere furores:</div><div class="l">Cerberus Orpheo lenivit sibila cantu:</div><div class="l">Amphitryoniades vidit, cum vinceret, Hydram;</div><div class="l">Hoc monstrum timuit genitor, numenque secundum</div><div class="l">Phorcus aquis, Cetoque parens, ipsaeque sorores</div><div class="l">Gorgones: hoc potuit coelo pelagoque minari</div><div class="l">Torporem insolitum, mundoque abducere terram.</div><div class="l">E coelo volucres subito cum pondere lapsae:</div><div class="l">In scopulis haesere ferae: vicina colentes</div><div class="l">Aethiopum totae riguerunt marmore gentes.</div><div class="l">Nullum animal visus patiens, ipsique retrorsum</div><div class="l">Effusi faciem vitabant Gorgonis angues.</div><div class="l">Illa sub Hesperiis stantem Titana columnis</div><div class="l">In cautes Atlanta dedit: coeloque timente</div><div class="l">Olim Phlegraeo stantes serpente gigantes,</div><div class="l">Erexit montes, bellumque immane deorum</div><div class="l">Pallados in medio confecit pectore Gorgon.</div><div class="l">Quo postquam partu Danaes et divite nimbo</div><div class="l">Ortum Parrhasiae vexerunt Persea pennae</div><div class="l">Arcados auctoris citharae liquidaeque palaestrae,</div><div class="l">Et subitus praepes Cyllenida sustulit harpen,</div><div class="l">Harpen alterius monstri iam caede rubentem,</div><div class="l"><span class="strikethrough">A Iove dilectae fuso custode iuvencae:</span></div><div class="l">Auxilium volucri Pallas tulit innuba fratri,</div><div class="l">Pacta caput monstri: terraeque in fine Libyssae</div><div class="l">Persea Phoebeos converti iussit ad ortus,</div><div class="l">Gorgonis averso sulcantem regna volatu:</div><div class="l">Et clypeum laevae fulvo dedit aere nitentem,</div><div class="l">In quo saxificam iussit spectare Medusam.</div><div class="l">Quam sopor, aeternam tracturus morte quietem,</div><div class="l">Obruit haud totam. Vigilat pars magna comarum,</div><div class="l">Defenduntque caput praetenti crinibus hydri:</div><div class="l">Pars iacet in medios vultus oculique tenebras.</div><div class="l">Ipsa regit trepidum Pallas, dextraque tremente</div><div class="l">Perseos aversi Cyllenida dirigit harpen,</div><div class="l">Lata colubriferi rumpens confinia colli.</div><div class="l">Quos habuit vultus hamati vulnere ferri</div><div class="l">Caesa caput Gorgon! quanto spirasse veneno</div><div class="l">Ora rear! quantumque oculos effundere mortis!</div><div class="l">Nec Pallas spectare potest: vultusque gelassent</div><div class="l">Perseos aversi, si non Tritonia densos</div><div class="l">Sparsisset crines, texissetque ora colubri.</div><div class="l">Aliger in coelum sic rapta Gorgone fugit.</div><div class="l">Ille quidem pensabat iter, propiusque secabat</div><div class="l">Aethera, si medias Europae scinderet urbes;</div><div class="l">Pallas frugiferas iussit non laedere terras,</div><div class="l">Et parci populis. Quis enim non praepete tanto</div><div class="l">Aethera respiceret? Zephyro convertitur ales,</div><div class="l">Itque super Libyen, quae, nullo consita cultu,</div><div class="l">Sideribus Phoeboque vacat: premit orbita solis,</div><div class="l">Exuritque solum; nec terra celsior ulla</div><div class="l">Nox cadit in coelum, lunaeque meatibus obstat,</div><div class="l">Si flexus oblita vagi per recta cucurrit</div><div class="l">Signa, nec in Borean aut in Noton effugit umbram.</div><div class="l">Illa tamen sterilis tellus, fecundaque nulli</div><div class="l">Arva bono, virus stillantis tabe Medusae</div><div class="l">Concipiunt, dirosque fero de sanguine rores,</div><div class="l">Quos calor adiuvit, putrique incoxit arenae.</div><div class="l">Hic, quae prima caput movit de pulvere tabes,</div><div class="l">Aspida somniferam tumida cervice levavit.</div><div class="l">Plenior huic sanguis et crassi gutta veneni</div><div class="l">Decidit: in nulla plus est serpente coactum.</div><div class="l">Ipsa caloris egens gelidum non transit in orbem</div><div class="l">Sponte sua, Niloque tenus metitur arenas.</div><div class="l">Sed quis erit nobis lucri pudor? inde petuntur</div><div class="l">Huc Libycae mortes, et fecimus Aspida mercem.</div><div class="l">At non stare suum miseris passura cruorem,</div><div class="l">Squamiferos ingens Haemorrhois explicat orbes:</div><div class="l">Natus et, ambiguae coleret qui Syrtidos arva,</div><div class="l">Chersydros, tractique via fumante Chelydri:</div><div class="l">Et semper recto lapsurus limite Cenchris:</div><div class="l">Pluribus ille notis variatam pingitur alvum,</div><div class="l">Quam parvis tinctus maculis Thebanus Ophites.</div><div class="l">Concolor exustis atque indiscretus arenis</div><div class="l">Ammodytes: spinaque vagi torquente Cerastae:</div><div class="l">Et Scytale, sparsis etiam nunc sola pruinis</div><div class="l">Exuvias positura suas: et torrida Dipsas:</div><div class="l">Et gravis in geminum vergens caput Amphisbaena:</div><div class="l">Et Natrix violator aquae, Iaculique volucres,</div><div class="l">Et contentus iter cauda sulcare Pareas:</div><div class="l">Oraque distendens avidus spumantia Prester:</div><div class="l">Ossaque dissolvens cum corpore tabificus Seps.</div><div class="l">Sibilaque effundens cunctas terrentia pestes,</div><div class="l">Ante venena nocens, late sibi submovet omne</div><div class="l">Vulgus, et in vacua regnat Basiliscus arena.</div><div class="l">Vos quoque, qui cunctis innoxia numina terris</div><div class="l">Serpitis, aurato nitidi fulgore dracones,</div><div class="l">Pestiferos ardens facit Africa. Ducitis altum</div><div class="l">Aera cum pennis, armentaque tota secuti</div><div class="l">Rumpitis ingentes amplexi verbere tauros:</div><div class="l">Nec tutus spatio est elephas: datis omnia leto:</div><div class="l">Nec vobis opus est ad noxia fata veneno. <span class="">card 734</span></div><div class="l">Has inter pestes duro Cato milite siccum</div><div class="l">Emetitur iter, tot tristia fata suorum</div><div class="l">Insolitasque videns parvo cum vulnere mortes.</div><div class="l">Signiferum iuvenem Tyrrheni sanguinis Aulum</div><div class="l">Torta caput retro Dipsas calcata momordit.</div><div class="l">Frons dolor aut sensus dentis fuit: ipsaque leti</div><div class="l">Frons caret invidia, nec quidquam plaga minatur.</div><div class="l">Ecce subit virus tacitum, carpitque medullas</div><div class="l">Ignis edax, calidaque incendit viscera tabe.</div><div class="l">Ebibit humorem circum vitalia fusum</div><div class="l">Pestis, et in sicco linguam torrere palato</div><div class="l">Coepit; defessos iret qui sudor in artus</div><div class="l">Non fuit, atque oculos lacrimarum vena refugit.</div><div class="l">Non decus imperii, non moesti iura Catonis</div><div class="l">Ardentem tenuere virum, quin spargere signa</div><div class="l">Auderet, totisque furens exquireret agris,</div><div class="l">Quas poscebat aquas sitiens in corde venenum.</div><div class="l">Ille vel in Tanain missus Rhodanumque Padumque</div><div class="l">Arderet, Nilumque bibens per rura vagantem.</div><div class="l">Accessit morti Libye, fatisque minorem</div><div class="l">Famam Dipsas habet, terris adiuta perustis.</div><div class="l">Scrutatur venas penitus squalentis arenae:</div><div class="l">Nunc redit ad Syrtes, et fluctus accipit ore</div><div class="l">Aequoreusque placet, sed non sibi sufficit, humor.</div><div class="l">Nec sentit fatique genus mortemque veneni,</div><div class="l">Sed putat esse sitim, ferroque aperite tumentes</div><div class="l">Sustinuit venas, atque os implere cruore.</div><div class="l">Iussit signa rapi propere Cato: discere nulli</div><div class="l">Permissum est, hoc posse sitim. Sed tristior illa</div><div class="l">Mors erat ante oculos: miserique in crure Sabelli</div><div class="l">Seps stetit exiguus, quem flexo dente tenacem</div><div class="l">Avulsitque manu, piloque adfixit arenis:</div><div class="l">Parva modo serpens; sed qua non ulla cruentae</div><div class="l">Tantum mortis habet. Nam plagae proxima circum</div><div class="l">Fugit rapta cutis, pallentiaque ossa retexit.</div><div class="l">Iamque sinu laxo nudum est sine corpore vulnus;</div><div class="l">Membra natant sanie: surae fluxere: sine ullo</div><div class="l">Tegmine poples erat: femorum quoque musculus omni</div><div class="l">Liquitur, et nigra distillant inguina tabe.</div><div class="l">Dissiluit stringens uterum membrana, fluuntque</div><div class="l">Viscera: nec, quantum toto de corpore debet,</div><div class="l">Effluit in terras: saevum sed membra venenum</div><div class="l">Decoquit; in minimum mox contrahit omnia virus</div><div class="l">Vincula nervorum, et laterum contexta, cavumque</div><div class="l">Pectus, et abstrusum fibris vitalibus, omne</div><div class="l">Quidquid homo est, aperit pestis. Natura profana</div><div class="l">Morte patet: manant humeri fortesque lacerti:</div><div class="l">Colla caputque fluunt. Calido non ocius Austro</div><div class="l">Nix resoluta cadit, nec solem cera sequetur.</div><div class="l">Parva loquor, corpus sanie stillasse perustum:</div><div class="l">Hoc et flamma potet. Sed quis rogus abstulit ossa</div><div class="l">Haec quoque discedunt, putresque secuta medullas</div><div class="l">Nulla manere sinunt rapidi vestigia fati.</div><div class="l">Cyniphias inter pestes tibi palma nocendi est;</div><div class="l">Eripiunt omnes animam, tu sola cadaver.</div><div class="l">Ecce subit fades leto diversa fluenti</div><div class="l">Nasidium Marsi cultorem torridus agri</div><div class="l">Percussit Prester. Illi rubor igneus ora</div><div class="l">Succendit, tenditque cutem, pereunte figura,</div><div class="l">Miscens cuncta tumor, toto iam corpore maior:</div><div class="l">Humanumque egressa modum, super omnia membra</div><div class="l">Efflatur sanies: late pollente veneno,</div><div class="l">Ipse latet penitus congesto corpore mersus:</div><div class="l">Nec lorica tenet distenti corporis auctum.</div><div class="l">Spumeus accenso non sic exundat aheno</div><div class="l">Undarum cumulis: nec tantos carbasa Coro</div><div class="l">Curvavere sinus. Tumidos iam non capit artus</div><div class="l">Informis globus, et confuso pondere truncus.</div><div class="l">Intactum, volucrum rostris epulasque daturum</div><div class="l">Haud impune feris, non ausi tradere busto,</div><div class="l">Nondum stante modo, crescens fugere cadaver.</div><div class="l">Sed maiora parant Libycae spectacula pestes.</div><div class="l">Impressit dentes Haemorrhois aspera Tullo</div><div class="l">Magnanimo iuveni, miratorique Catonis.</div><div class="l">Utque solet pariter totis se effundere signis</div><div class="l">Corycii pressura croci: sic omnia membra</div><div class="l">Emisere simul rutilum pro sanguine virus.</div><div class="l">Sanguis erant lacrimae: quaecumque foramina novit</div><div class="l">Humor, ab his largus manat cruor: ore redundant,</div><div class="l">Et patulae nares: sudor rubet: omnia plenis</div><div class="l">Membra fluunt venis: totum est pro vulnere corpus,</div><div class="l">At tibi, Leve miser, fixus praecordia pressit</div><div class="l">Nilaca serpente cruor: nulloque dolore</div><div class="l">Testatus morsus, subita caligine mortem</div><div class="l">Accipis, et Stygias somno descendis ad umbras.</div><div class="l">Non tam veloci corrumpunt pocula leto,</div><div class="l">Stipite quae diro <span class="strikethrough">virgas mentita Sabinas</span></div><div class="l"><span class="strikethrough">Toxica fatilegi</span> carpunt matura Sabaei.</div><div class="l">Ecce procul saevus sterilis se robore trunci</div><div class="l">Torsit et immisit (iaculum vocat Africa) serpens:</div><div class="l">Perque caput Paulli transactaque tempora fugit.</div><div class="l">Nil ibi virus agit: rapuit cum vulnere fatum.</div><div class="l">Deprensum est, quae funda rotat, quam lenta volarent.</div><div class="l">Quam segnis Scythicae strideret arundinis aer.</div><div class="l">Quid prodest miseri Basiliscus cuspide Murri</div><div class="l">Transactuas? Velox currit per tela venenum,</div><div class="l">Invaditque manum: quam protinus ille retecto</div><div class="l">Ense ferit, totoque simul demittit ab armo;</div><div class="l">Exemplarque sui spectans miserabile leti</div><div class="l">Stat tutus, pereunte manu. Quis fata putaret</div><div class="l">Scorpion aut vires maturae mortis habere.</div><div class="l">Ille minax nodis, et recto verbere saevus,</div><div class="l">Teste tulit coelo victi decus Orionis.</div><div class="l">Quis calcare tuas metuat, Solpuga, latebras?</div><div class="l">Et tibi dant Stygiae ius in sua fila sorores. <span class="">card 839</span></div><div class="l">Sic nec clara dies nec nox dabat atra quietem</div><div class="l">Suspecta est miseris in qua tellure iacebant.</div><div class="l">Nam neque congestae struxere cubilia frondes</div><div class="l">Nec culmis crevere tori: sed corpora fatis</div><div class="l">Expositi volvuntur humo, calidoque vapore</div><div class="l">Adliciunt gelidas nocturno frigore pestes:</div><div class="l">Innocuosque diu rictus torpente veneno</div><div class="l">Inter membra fovent. Nec, quae mensura viarum,</div><div class="l">Quisve modus, norant, coelo duce. Saepe querentes,</div><div class="l">Reddite, di, clamant, miseris, quae fugimus, arma:</div><div class="l">Reddite Thessaliam. Patimur cur segnia fata</div><div class="l">In gladios iurata manus? Pro Caesare pugnant</div><div class="l">Dipsades, et peragunt civilia bella cerastae.</div><div class="l">Ire libet, qua zona rubens atque axis inustus</div><div class="l">Solis equis: iuvat aetheriis adscribere caussis,</div><div class="l">Quod peream, coeloque mori. Nil, Africa, de te,</div><div class="l">Nec de te, natura, queror: tot monstra ferentem,</div><div class="l">Gentibus ablatum, dederas serpentibus orbem:</div><div class="l">Impatienseque solum Cereris, cultore negato,</div><div class="l">Damnasti, atque homines voluisti deesse venenis.</div><div class="l">In loca serpentum nos venimus: accipe poenas,</div><div class="l">Tu, quisquis superum, commercia nostra perosus,</div><div class="l">Hinc torrente plaga, dubiis hinc Syrtibus orbem</div><div class="l">Abrumpens, medio posuisti limite mortes.</div><div class="l">Per secreta tui bellum civile recessus</div><div class="l">Vadit; et arcani miles tibi conscius orbis</div><div class="l">Claustra petit mundi. Forsan maiora supersunt</div><div class="l">Ingressis. Coeunt ignes stridentibus undis,</div><div class="l">Et premitur natura poli. Sed longius ista</div><div class="l">Nulla iacet tellus, quam fama cognita nobis</div><div class="l">Tristia regna Iubae. Quaeremus forsitan istas</div><div class="l">Serpentum terras; habet et solatia coelum:</div><div class="l">Vivit adhuc aliquid. Patriae non arva requiro,</div><div class="l">Europamque, alios soles, Asiamque, videntem:</div><div class="l">Qua te parte poli, qua te tellure reliqui,</div><div class="l">Africa? Cyrenis etiam nunc bruma rigebat.</div><div class="l">Exiguane via legem convertimus anni?</div><div class="l">Imus in adversos axes: evolvimur orbe:</div><div class="l">Terga damus ferienda Noto. Nunc forsitan ipsa est</div><div class="l">Sub pedibus iam Roma meis. Solatia fati</div><div class="l">Haec petimus: veniant hostes, Caesarque sequatur,</div><div class="l">Qua fugimus. Sic dura suos patienia questus</div><div class="l">Exonerat: cogit tantos tolerare labores</div><div class="l">Summa ducis virtus, qui nuda fusus arena</div><div class="l">Excubat, atque omni Fortunam provocat hora.</div><div class="l">Omnibus unus adest fatis; quocumque vocatur,</div><div class="l">Advolat, atque ingens meritum maiusque salute</div><div class="l">Contulit, in letum vires: puduitque gementem</div><div class="l">Illo teste mori. Quod ius habuisset in ipsum</div><div class="l">Ulla lues? Casus alieno pectore vincit</div><div class="l">Spectatorque docet, magnos nil posse dolores.</div><div class="l">Vix miseris serum tanto lassata periclo</div><div class="l">Auxilium Fortuna dedit. Gens unica terras</div><div class="l">Incolit a saevo serpentum innoxia morsu,</div><div class="l">Marmaridae Psyili: par lingua potentibus herbis:</div><div class="l">Ipse cruor tutus, nullumque admittere virus,</div><div class="l">Vel cantu cessante, potest. Natura locorum</div><div class="l">Iussit, ut immunes mixti serpentibus essent</div><div class="l">Profuit in mediis sedem posuisse venenis</div><div class="l">Pax illis cum morte data est. Fiducia tanta est</div><div class="l">Sanguinis: in terras parvus cum decidit infans,</div><div class="l">Ne qua sit externae Veneris mixtura timentes,</div><div class="l">Letifera dubios explorant aspide partus.</div><div class="l">Utque Iovis volucer, calido cum protulit ovo</div><div class="l">Implumes natos, solis convertit ad ortus:</div><div class="l">Qui potuere pati radios, et lumine recto</div><div class="l">Sustinuere diem coeli, servantur in usus;</div><div class="l">Qui Phoebo cessere, iacent: sic pignora gentis</div><div class="l">Psyllus habet, si quis tactos non horruit angues,</div><div class="l">Si quis donatis lusit serpentibus infans.</div><div class="l">Nec solum gens illa sua contenta salute:</div><div class="l">Excubat hospitibus, contraque nocentia monstra</div><div class="l">Psyllus adest populis. Qui, tunc Romana secutus</div><div class="l">Signa, simul iussit statui tentoria ductor,</div><div class="l">Primum, quas valli spatium comprendit, arenas</div><div class="l">Expurgat cantu, verbisque fugantibus angues.</div><div class="l">Ultima castrorum medicatus circuit ignis.</div><div class="l">Hic ebulum stridet, peregrinaque galbana sudant,</div><div class="l">Et tamarix non laeta comis, Eoaque costus,</div><div class="l">Et panacea potens, et Thessala centaurea:</div><div class="l">Peucedanumque sonat flammis, Erycinaque thapsos;</div><div class="l">Et larices fumoque gravem serpentibus urunt</div><div class="l">Abrotanum, et longe nascentis cornua cervi.</div><div class="l">Sic nox tuta viris. At si quis peste diurna</div><div class="l">Fata trahit, tunc sunt magicae miracula gentis,</div><div class="l">Psyllorumque ingens et rapti pugna veneni.</div><div class="l">Nam primum tacta designat membra saliva,</div><div class="l">Quae cohibet virus, retinetque in vulnere pestem.</div><div class="l">Plurima tum volvit spumanti carmina lingua</div><div class="l">Murmure continuo, nec dant suspiria cursus</div><div class="l">Vulneris, aut minimum patiuntur fata tacere.</div><div class="l">Saepe quidem pestis nigris inserta medullis</div><div class="l">Excantata fugit: sed si quod tardius audit</div><div class="l">Virus, et elicitum iussumque exire repugnat,</div><div class="l">tunc superincumbens pallentia vulnera lambit,</div><div class="l">Ore venena trahens, et siccat dentibus artus,</div><div class="l">Extractamque tenens gelido de corpore mortem</div><div class="l">Exspuit: et cuius morsus superaverit anguis,</div><div class="l">Iam promtum Psyllis vel gustu nosse veneni. <span class="">card 938</span></div><div class="l">Hoc igitur melior tandem Romana iuventus</div><div class="l">Auxilio, late squalentibus errat in arvis.</div><div class="l">Bis positis Phoebe flammis, bis luce recepta</div><div class="l">Vidit arenivagum surgens fugiensque Catonem.</div><div class="l">Iamque illis magis atque magis durescere pulvis</div><div class="l">Coepit, et in terram Libye spissata reverti.</div><div class="l">Iamque procul rarae nemorum se tollere frondes:</div><div class="l">Surgere congesto non culta mapalia culmo.</div><div class="l">Quanta dedit miseris melioris gaudia terrae,</div><div class="l">Cum primum saevos contra videre leones!</div><div class="l">Proxima Leptis erat, cuius statione quietam</div><div class="l">Exegere hiemem, nimbis flammisque carentem.</div><div class="l">Caesar ut Emathia satiatus clade recessit,</div><div class="l">Caetera curarum proiecit pondera, soli</div><div class="l">Intentus genero: cuius vestigia frustra</div><div class="l">Terris sparsa legens, fama duce tendit in undas,</div><div class="l">Threiciasque legit fauces, et amore notatum</div><div class="l">Aequor, et Heroas lacrimoso litore turres,</div><div class="l">Qua pelago nomen Nepheleias abstulit Helle.</div><div class="l">Non Asiam brevioris aquae disterminat usquam</div><div class="l">Fluctus ab Europa, quamvis Byzantion arcto</div><div class="l">Pontus et ostriferam dirimat Chalcedona cursu,</div><div class="l">Euxinumque ferens parvo ruat ore Propontis.</div><div class="l">Sigeasque petit famae mirator arenas,</div><div class="l">Et Simoentis aquas, et Graio nobile busto</div><div class="l">Rhoetion, et multum debentes vatibus umbras.</div><div class="l">Circuit exustae nomen memorabile Troiae,</div><div class="l">Magnaque Phoebei quaerit vestigia muri.</div><div class="l">Iam silvae steriles et putres robore trunci</div><div class="l">Assaraci pressere domos, et templa deorum</div><div class="l">Iam lassa radice tenent: ac tota teguntur</div><div class="l">Pergama dumetis: etiam periere ruinae.</div><div class="l">Adspicit Hesiones scopulos, silvasque latentes,</div><div class="l">Anchisae thalamos; quo iudex sederit antro:</div><div class="l">Unde puer raptus coelo: quo vertice Nais</div><div class="l">Luserit Oenone: nullum est sine nomine saxum.</div><div class="l">Insicus in sicco serpentem pulvere rivum</div><div class="l">Transierat, qui Xanthus erat. Securus in alto</div><div class="l">Gramine ponebat gressus; Phryx incola manes</div><div class="l">Hectoreos calcare vetat. Discussa iacebant</div><div class="l">Saxa, nec ullius faciem servantia sacri;</div><div class="l">Herceas, monstrator ait, non respicis aras?</div><div class="l">O sacer et magnus vatum labor, omnia fato</div><div class="l">Eripis, et populis donas mortalibus aevum.</div><div class="l">Invidia sacrae, Caesar, ne tangere famae:</div><div class="l">Nam, si quid Latiis fas est promittere Musis,</div><div class="l">Quantum Smyrnaei durabunt vatis honore,</div><div class="l">Venturi me teque legent: Pharsalia nostra</div><div class="l">Vivet, et a nullo tenebris damnabimur aevo.</div><div class="l">Ut ducis implevit visus veneranda vetustas,</div><div class="l">Erexit subitas congestu cespitis aras,</div><div class="l">Votaque thuricremos non irrita fudit in ignes.</div><div class="l">Di cinerum, Phrygias colitis quicumque ruinas,</div><div class="l">Aeneaeque mei, quos nunc Lavinia sedes</div><div class="l">Servat et Alba, lares, et quorum lucet in aris</div><div class="l">Ignis adhuc Phrygius, nullique adspecta virorum</div><div class="l">Pallas, in abstruso pignus memorabile templo,</div><div class="l">Gentis Iuleae vestris clarissimus aris</div><div class="l">Dat pia tura nepos, et vos in sede priori</div><div class="l">Rite vocat: date felices in cetera cursus.</div><div class="l">Restituam populos: grata vice moenia reddent</div><div class="l">Ausonidae Phrygibus, Romanaque Pergama surgent.</div><div class="l">Sic fatus, repetit classes, et tota secundis</div><div class="l">Vela dedit Coris; avidusque urgente procella</div><div class="l">Iliacas pensare moras, Asiamque potentem</div><div class="l">Praevehitur, pelagoque Rhodon spumante reliquit.</div><div class="l">Septima nox, Zephyro numquam laxante rudentes,</div><div class="l">Ostendit Phariis Aegyptia litora flammis.</div><div class="l">Sed prius orta dies nocturnam lampada texit,</div><div class="l">Quam tutas intraret aquas. Ibi plena tumultu</div><div class="l">Litora, et incerto turbatas murmure voces</div><div class="l">Accipit: ac, dubiis veritus se credere regnis,</div><div class="l">Abstinuit tellure rates. Sed dira satelles</div><div class="l">Regis dona ferens, medium provectus in aequor,</div><div class="l">Colla gerit Magni, Phario velamine tecta,</div><div class="l">Ac prius infanda commendat crimina voce:</div><div class="l">Terrarum domitor, Romanae maxime gentis,</div><div class="l">Et, quod adhuc nescis, genero secure perempto;</div><div class="l">Rex tibi Pellaeus terrae pelagique labores</div><div class="l">Donat et , Emathiis quod solum defuit armis,</div><div class="l">Exhibet: absenti bellum civile peractum est.</div><div class="l">Thessalicas Magnus quarens reparare ruinas,</div><div class="l">Ense iacet nostro: tanto te pignore, Caesar,</div><div class="l">Emimus: hoc tecum percussum est sanguine foedus.</div><div class="l">Accipe regna Phari, nullo quaesita cruore:</div><div class="l">Accipe Niliaci ius gurgitis: accipe, quidquid</div><div class="l">Pro Magni cervice dares; dignumque clientem</div><div class="l">Castris crede tuis, cui tantum fata licere</div><div class="l">In generum voluere tuum. Nec vile putaris</div><div class="l">Hoc meritum, nobis facili quod caede peractum est.</div><div class="l">Hospes avitus erat: depulso sceptra parenti</div><div class="l">Reddiderat. Quid plura feram? tu nomina tanto</div><div class="l">Invenies operi, vel famam consule mundi.</div><div class="l">Si scelus est, plus te nobis debere fateris,</div><div class="l">Quod scelus hoc non ipse facis. Sic fatus, opertum</div><div class="l">Detexit tenuitque caput. Iam languida morte</div><div class="l">Effigies habitum noti mutaverat oris.</div><div class="l">Non primo Caesar damnavit munera vis,</div><div class="l">Avertitque oculos: vultus, dum crederet, haesit.</div><div class="l">Utque fidem vidit sceleris, tutumque putavit</div><div class="l">Iam bonus esse socer; lacrimas non sponte cadentes</div><div class="l">Effudit, gemitusque expressit pectore laeto,</div><div class="l">Non aliter manifesta putans abscondere mentis</div><div class="l">Gaudia, quam lacrimis: meritumque immane tyranni</div><div class="l">Destruit, et generi mavult lugere revulsum,</div><div class="l">Quam debere, caput. Qui duro membra senatus</div><div class="l">Calcarat vultu, qui sicco lumine campos</div><div class="l">Viderat Emathios, uni tibi, Magne, negare</div><div class="l">Non audet gemitus. O sors durissima fati!</div><div class="l">Hunccine tu, Caesar, scelerato Marte petisti,</div><div class="l">Qui tibi flendus erat? Non mixti foedera tangunt</div><div class="l">Te generis, nec nata iubet moerere neposque?</div><div class="l">Credis apud populos Pompeii nomen amantes</div><div class="l">Hoc castris prodesse tuis? Fortasse tyranni</div><div class="l">Tangeris invidia, captique in viscera Magni</div><div class="l">Hoc aliis licuisse doles, quererisque perisse</div><div class="l">Vindictam belli, raptumque e iure superbi</div><div class="l">Victoris generum. Quisquis te flere coegit</div><div class="l">Impetus, a vera longe pietate recessit.</div><div class="l">Scilicet hoc animo terras atque aequora lustras,</div><div class="l">Necubi suppressus pereat gener? O bene rapta</div><div class="l">Arbitrio mors ista tuo! Quam magna remisit</div><div class="l">Crimina Romano tristis Fortuna pudori,</div><div class="l">Quod te non passa est misereri, perfide, Magni</div><div class="l">Viventis! Nec non his fallere vocibus audet,</div><div class="l">Adquiritque fidem simulati fronte doloris:</div><div class="l">Aufer ab adspectu nostro funesta, satelles,</div><div class="l">Regis dona tui: peius de Caesare vestrum,</div><div class="l">Quam de Pompeio, meruit scelus. Unica belli</div><div class="l">Praemia civilis, victis donare salutem,</div><div class="l">Perdidimus. Quodsi Phario germana tyranno</div><div class="l">Non invisa foret, potuissem reddere regi,</div><div class="l">Quod meruit, fratrique tuum pro munere tali</div><div class="l">Misissem, Cleopatra, caput. Secreta quid arma</div><div class="l">Movit, et inseruit nostro sua tela labori?</div><div class="l">Ergo in Thessalicis Pellaeo fecimus arvis</div><div class="l">Ius gladio? vestris quaesita licentia regnis?</div><div class="l">Non tuleram Magnum mecum Romana regentem:</div><div class="l">Te, Ptolemaee, feram? Frustra civilibus armis</div><div class="l">Miscuimus gentes, si qua est hoc orbe potestas</div><div class="l">Altera, quam Caesar: si tellus ulla duorum est.</div><div class="l">Vertissem Latias a vestro litore proras:</div><div class="l">Famae cura vetat, ne non damnasse ruentam,</div><div class="l">Sed videar timuisse, Pharon. Nec fallere vos me</div><div class="l">Credite victorem. Nobis quoque tale paratum</div><div class="l">Litoris hospitium. Ne sic mea colla gerantur,</div><div class="l">Thessaliae Fortuna facit. Maiore profecto,</div><div class="l">Quam metui poterat, discrimine gessimus arma;</div><div class="l">Exsilium generique minas Romamque timebam:</div><div class="l">Poena fugae Ptolemaeus erat. Sed parcimus annis,</div><div class="l">Donamusque nefas. Sciat hac pro caede tyrannus</div><div class="l">Nil venia plus posse dari. Vos condite busto</div><div class="l">Tanti colla ducis: sed non, ut crimina solum</div><div class="l">Vestra tegat tellus; iusto date thura sepulchro</div><div class="l">Et placate caput, cineresque in litore fusos</div><div class="l">Colligite, atque unam sparsis date manibus urnam.</div><div class="l">Sentiat adventum soceri, vocesque querentis</div><div class="l">Audiat umbra pias. Dum nobis omnia praefert,</div><div class="l">Dum vitam Phario mavult debere clienti,</div><div class="l">Laeta dies rapta est populis: concordia mundo</div><div class="l">Nostra perit. Caruere deis mea vota secundis,</div><div class="l">Ut te complexus, positis felicibus armis,</div><div class="l">Adfectus abs te veteres vitamque rogarem,</div><div class="l">Magne, tuam: dignaque satis mercede laborum</div><div class="l">Contentus, par esse tibi, tunc pace fideli</div><div class="l">Fecissem, ut victus posses ignoscere divis</div><div class="l">Fecisses, ut Roma mihi. Nec, talia fatus,</div><div class="l">Invenit fletus comitem, nec turba querenti</div><div class="l">Credidit: abscondunt gemitus, et pectora laeta</div><div class="l">Fronte tegunt, hilaresque nefas spectare cruentum</div><div class="l">(O bona libertas!) cum Caesar lugeat, audeat. </div></div><div class="textpart" id="index.xml-body.1_div.2_div.10"><h3><span class="headingNumber">2.10. </span></h3><span class="">card 1</span><div class="l">Ut primum terras, Pompeii colla secutus,</div><div class="l">Adtigit, et diras calcavit Caesar arenas:</div><div class="l">Pugnavit Fortuna ducis fatumque nocentis</div><div class="l">Aegypti, regnum Lagi Romana sub arma</div><div class="l">Iret, an eriperet mundo Memphiticus ensis</div><div class="l">Victoria victique caput. Tua profuit umbra,</div><div class="l">Magne, tui socerum rapuere a sanguine manes.</div><div class="l"><span class="strikethrough">Ne populus post te Nilum Romanus amaret.</span></div><div class="l">Inde Paraetoniam fertur securus in urbem</div><div class="l">Pignore tam saevi sceleris, sua signa secutus.</div><div class="l">Sed fremitu vulgi, fasces et iura querentis</div><div class="l">Inferri Romana suis, discordia sensit</div><div class="l">Pectora et ancipites animos, Magnumque perisse</div><div class="l">Non sibi. Tum vultu semper celante timorem,</div><div class="l">Intrepidus superum sedes et templa vetusti</div><div class="l">Numinis, antiquas Macetum testantia vires,</div><div class="l">Circuit: et, nulla captus dulcedine rerum,</div><div class="l">Non auro cultuque deum, non moenibus urbis,</div><div class="l">Effossum tumulis cupide descendit in antrum.</div><div class="l">Illic Pellaei proles vesana Philippi,</div><div class="l">Felix praedo, iacet, terrarum vindice fato</div><div class="l">Raptus. Sacratis totum spargenda per orbem</div><div class="l">Membra viri posuere adytis. Fortuna pepercit</div><div class="l">Manibus, et regni duravit ad ultima fatum.</div><div class="l">Nam sibi libertas umquam si redderet orbem,</div><div class="l">Ludibrio servatus erat, non utile mundo</div><div class="l">Editus exemplum, terras tot posse sub uno</div><div class="l">Esse viro. Macetum fines latebrasque suorum</div><div class="l">Deseruit, victasque patri despexit Athenas:</div><div class="l">Perque Asiae populos fatis urgentibus actus</div><div class="l">Humana cum strage ruit, gladiumque per omnes</div><div class="l">Exegit gentes: ignotos miscuit amnes,</div><div class="l">Persarum Euphraten, Indorum sanguine Gangen:</div><div class="l">Terrarum fatale malum, fulmenque, quod omnes</div><div class="l">Percuteret pariter populos, et sidus inicum</div><div class="l">Gentibus. Oceano classes inferre parabat</div><div class="l">Exteriore mari. Non illi flamma, nec undae,</div><div class="l">Nec sterilis Libye, nec Syrticus obstitit Ammon.</div><div class="l">Isset in occasus, mundi devexa secutus,</div><div class="l">Ambissetque polos, Nilumque a fonte bibisset:</div><div class="l">Occurrit suprema dies, naturaque solum</div><div class="l">Hunc potuit finem vesano ponere regi;</div><div class="l">Qui secum invidia, qua totum ceperat orbem,</div><div class="l">Abstulit imperium; nulloque herede relicto</div><div class="l">Totius fati, lacerandas praebuit urbes.</div><div class="l">Sed cecidit, Babylone sua Parthoque verendus.</div><div class="l">Pro pudor! Eoi propius timuere sarissas,</div><div class="l">Quam nunc pila timent, populi. Licet usque sub Arcton</div><div class="l">Regnemus, Zephyrique domos terrasque premamus</div><div class="l">Flagrantis post terga Noti: cedemus in ortus</div><div class="l">Arsacidum domino. Non felix Parthia Crassis</div><div class="l">Exiguae secura fuit provincia Pellae.</div><div class="l">Iam, Pelusiaco veniens a gurgite Nili,</div><div class="l">Rex puer imbellis populi sedaverat iras;</div><div class="l">Obside quo pacis Pellaea tutus in aula</div><div class="l">Caesar erat: cum se parva Cleopatra biremi,</div><div class="l">Corrupto custode Phari laxare catenas,</div><div class="l">Intulit Emathiis, ignaro Caesare, tectis;</div><div class="l">Dedecus Aegypti, Latii feralis Erinnys,</div><div class="l">Romano non casta malo. Quantum impulit Argos</div><div class="l">Iliacasque domos facie Spartana nocenti,</div><div class="l">Hesperios auxit tantum Cleopatra furores.</div><div class="l">Terruit illa suo, si fas, Capitolia sistro,</div><div class="l">Et Romana petit imbelli signa Canopo,</div><div class="l">Caesare captivo Pharios ductura triumphos:</div><div class="l">Leucadioque fuit dubius sub gurgite casus,</div><div class="l">An mundum ne nostra quidem matrona teneret.</div><div class="l">Hoc animi nox illa dedit, quae prima cubili</div><div class="l">Miscuit incestam ducibus Ptolemaida nostris.</div><div class="l">Quis tibi vesani veniam non donet amoris,</div><div class="l">Antoni, durum cum Caesaris hauserit ignes</div><div class="l">Pectus, et in media rabie, medioque furore,</div><div class="l">Et Pompeianis habitata manibus aula,</div><div class="l">Sanguine Thessalicae cladis perfusus adulter</div><div class="l">Admisit Venerem curis, et miscuit armis</div><div class="l">Illicitosque toros, et non ex coniuge partus?</div><div class="l">Pro pudor! oblitus Magni, tibi, Iulia, fratres</div><div class="l">Obscena de matre dedit: partesque fugatas</div><div class="l">Passus in extremis Libyae coalescere regnis,</div><div class="l">Tempora Niliaco turpis dependit amori,</div><div class="l">Dum donare Pharon, dum non sibi vincere mavult.</div><div class="l">Quem, formae confisa suae, Cleopatra sine ullis</div><div class="l">Tristis adit lacrimis, simulatum comta dolorem,</div><div class="l">Qua decuit, veluti laceros dispersa capillos,</div><div class="l">Et sic orsa loqui: Si qua est, o maxime Caesar,</div><div class="l">Nobilitas, Pharii proles clarissima Lagi,</div><div class="l">Exsul in aeternum, sceptris depulsa paternis,</div><div class="l">Si tua restituat veteri me dextera fato,</div><div class="l">Complector regina pedes. Tu gentibus aequum</div><div class="l">Sidus ades nostris. Non urbes prima tenebo</div><div class="l">Femina Niliacas: nullo discrimine sexus</div><div class="l">Reginam scit ferre Pharos. Lege summa perempti</div><div class="l">Verba patris, qui iura mihi communia regni</div><div class="l">Et thalamos cum fratre dedit. Puer ille sororem,</div><div class="l">Sit modo liber, amat: sed habet sub iure Pothini</div><div class="l">Adfectus ensesque suos. Nil ipsa paterni</div><div class="l">Iuris inire peto: culpa tantoque pudore</div><div class="l">Solve domum: remove funesta satellitis arma,</div><div class="l">Et regem regnare iube. Quantosne tumores</div><div class="l">Mente gerit famulus, Magni cervice revulsa!</div><div class="l">Iam tibi (sed procul hoc avertant fata) minatur.</div><div class="l">Sat fuit indignum, Caesar, mundoque tibique,</div><div class="l">Pompeiam facinus meritumque fuisse Pothini.</div><div class="l">Nequidquam duras tentasset Caesaris aures:</div><div class="l">Vultus adest precibus, faciesque incesta perorat.</div><div class="l">Exigit infandam, corrupto iudice, noctem. <span class="">card 107</span></div><div class="l">Pax ubi parta duci donisque ingentibus emta est,</div><div class="l">Excepere epulae tantarum gaudia rerum:</div><div class="l">Explicuitque suos magno Cleopatra tumultu</div><div class="l">Nondum translatos Romana in saecula luxus.</div><div class="l">Ipse locus templi, quod vix corruptior aetas</div><div class="l">Exstruat, instar erat: laqueataque tecta ferebant</div><div class="l">Divitias, crassumque trabes absconderat aurum.</div><div class="l">Nec summis crustata domus sectisque nitebat</div><div class="l">Marmoribus: stabatque sibi non segnis Achates</div><div class="l">Purpureusque lapis; totaque effusus in aula</div><div class="l">Calcabatur Onyx. Hebenus Meroetica vastos</div><div class="l">Non operit postes, sed stat pro robore vili,</div><div class="l">Auxilium, non forma, domus. Ebur atria vestit,</div><div class="l">Et subfixa manu foribus testudinis Indae</div><div class="l">Terga sedent, crebro maculas distincta smaragdo.</div><div class="l">Fulget gemma toris, et iaspide fulva supellex:</div><div class="l">Strata micant: Tyrio quorum pars maxima suco</div><div class="l">Cocta diu, virus non uno duxit aheno;</div><div class="l">Pars auro plumata nitet; pars ignea cocco,</div><div class="l">Ut mos est Phariis miscendi licia telis.</div><div class="l">Tum famulae numerus turbae, populusque minister;</div><div class="l">Discolor hos sanguis, alios distinxerat aetas:</div><div class="l">Haec Libycos, pars tam flavos gerit alter crines,</div><div class="l">Ut nullis Caesar Rheni se dicat in arvis</div><div class="l">Tam rutilas vidisse comas; pars sanguinis usti,</div><div class="l">Torta caput, refugosque gerens a fronte capillos.</div><div class="l">Nec non infelix ferro mollita iuventus</div><div class="l">Atque exsecta virum. Stat contra fortior aetas,</div><div class="l">Vix ulla fuscante tamen lanugine malas.</div><div class="l">Discubuere illic reges, maiorque potestas</div><div class="l">Caesar: et immodice formam fucata nocentem,</div><div class="l">Nec sceptris contenta suis, nec fratre marito,</div><div class="l">Plena maris rubri spoliis, colloque comisque</div><div class="l">Divitias Cleopatra gerit, cultuque laborat.</div><div class="l">Candida Sidonio perlucent pectora filo,</div><div class="l">Quod Nilotis acus compressum pectine Serum</div><div class="l">Solvit, et extenso laxavit stamina velo.</div><div class="l">Dentibus hic niveis sectos Atlantide silva</div><div class="l">Imposuere orbes; quales ad Caesaris ora</div><div class="l">Nec capto venere Iuba. Pro! caecus et amens</div><div class="l">Ambitione furor, civilia bella gerenti</div><div class="l">Divitias aperire suas, incendere mentem</div><div class="l">Hospitis armati. Non sit licet ille nefando</div><div class="l">Marte paratus opes mundi quaesisse ruina:</div><div class="l">Pone duces priscos et nomina pauperis aevi,</div><div class="l">Fabricios Curiosque graves: hic ille recumbat</div><div class="l">Sordidus Hetruscis abductus Consul aratris,</div><div class="l">Optabit patriae talem duxisse triumphum.</div><div class="l">Infudere epulas auro, quod terra, quod aer,</div><div class="l">Quod pelagus Nilusque dedit, quod luxus inani</div><div class="l">Ambitione furens toto quaesivit in orbe,</div><div class="l">Non mandante fame. Multas volucresque ferasque</div><div class="l">Aegypti posuere deos: manibusque ministrat</div><div class="l">Niliacas crystallus aquas: gemmaeque capaces</div><div class="l">Excepere merum, sed non Mareotidos uvae,</div><div class="l">Nobile sed paucis senium cui contulit annis</div><div class="l">Indomitum Meroe cogens spumare Falernum.</div><div class="l">Accipiunt sertas nardo florente coronas,</div><div class="l">Et numquam fugiente rosa: multumque madenti</div><div class="l">Infudere comae, quod nondum evanuit aura</div><div class="l">Cinnamon, externa nec perdidit aera terra:</div><div class="l">Advectumque recens vicinae messis amomum.</div><div class="l">Discit opes Caesar spoliati perdere mundi,</div><div class="l">Et gessisse pudet genero cum paupere bellum,</div><div class="l">Et caussas Martis Phariis cum gentibus optat.</div><div class="l">Postquam epulis Bacchoque modum lassata voluptas</div><div class="l">Imposuit, longis Caesar producere noctem</div><div class="l">Inchoat adloquiis: summaque in sede iacentem</div><div class="l">Linigerum placidis compellat Achorea dictis:</div><div class="l">O sacris devote senex, quodque arguit aetas,</div><div class="l">Non neglecte deis, Phariae primordia gentis,</div><div class="l">Terrarumque situm, vulgique edissere mores,</div><div class="l">Et ritus formasque deum: quodcumque vetustis</div><div class="l">Insculptum est adytis, profer, noscique volentes</div><div class="l">Prode deos. Si Cecropium sua sacra Platonem</div><div class="l">Maiores docuere tui: quis dignior umquam</div><div class="l">Hoc fuit auditu, mundique capacior hospes?</div><div class="l">Fama quidem generi Pharias me duxit ad urbes,</div><div class="l">Sed tamen et vestri. Media inter proelia semper</div><div class="l">Stellarum coelique plagis superisque vacavi,</div><div class="l">Nec meus Eudoxi vincetur Fastibus annus.</div><div class="l">Sed cum tanta meo vivat sub pectore virtus,</div><div class="l">Tantus amor veri, nihil est quod noscere malim,</div><div class="l">Quam fluvii caussas per saecula tanta latentes,</div><div class="l">Ignotumque caput. Spes sit mihi certa videndi</div><div class="l">Niliacos fontes, bellum civile relinquam.</div><div class="l">Finierat, contraque sacer sic orsus Achoreus: <span class="">card 194</span></div><div class="l">Fas mihi, magnorum, Caesar, secreta parentum</div><div class="l">Prodere, ad hoc aevi populis ignota profanis.</div><div class="l">Sit pietas aliis, miracula tanta silere:</div><div class="l">Ast ego coelicolis gratum reor, ire per omnes</div><div class="l">Hoc opus, et sacras populis notescere leges.</div><div class="l">Sideribus, quae sola fugam moderantur Olympi,</div><div class="l">Occurruntque polo, diversa potentia prima</div><div class="l">Mundi lege data est. Sol tempora dividit anni,</div><div class="l">Mutat nocte diem, radiisque potentibus astra</div><div class="l">Ire vetat, cursuque vagos statione moratur.</div><div class="l">Luna suis vicibus Tethyn terrenaque miscet.</div><div class="l">Frigida Saturno glacies et zona nivalis</div><div class="l">Cessit. Habet ventos incertaque fulmina Mavors.</div><div class="l">Sub Iove temperies et numquam turbidus aer.</div><div class="l">At fecunda Venus cunctarum semina rerum</div><div class="l">Possidet; immensae Cyllenius arbiter undae est.</div><div class="l">Hunc ubi pars coeli tenuit, qua mixta Leonis</div><div class="l">Sidera sunt Cancro, rapidos qua Sirius ignes</div><div class="l">Exerit, et varii mutator circulus anni</div><div class="l">Aegoceron Cancrumque tenet, cui subdita Nili</div><div class="l">Ora latent: quae cum dominus percussit aquarum</div><div class="l">Igne superiecto, tunc Nilus fonte soluto</div><div class="l">Exit, ut Oceanus lunaribus incrementis</div><div class="l">Iussus adest, auctusque suos non ante coarctat,</div><div class="l">Quam nos aestivas a sole receperit horas.</div><div class="l">Vana fides veterum, Nilo, quo crescat in arva,</div><div class="l">Aethiopum prodesse nivis. Non Arctos in illis</div><div class="l">Montibus, aut Boreas. Testis tibi sole perusti</div><div class="l">Ipse color populi, calidique vaporibus Austri.</div><div class="l">Adde, quod omne caput fluvii, quodcumque soluta</div><div class="l">Praecipitat glaces, ingresso vere tumescit</div><div class="l">Prima tabe nivis: Nilus neque suscitat undas</div><div class="l">Ante Canis radios, nec ripis adligat amnem</div><div class="l">Ante parem nocti, Libra sub iudice, Phoebum.</div><div class="l">Inde etiam leges aliarum nescit aquarum:</div><div class="l">Nec tumet hibernus, quum, longe sole remoto,</div><div class="l">Officiis caret unda suis: dare iussus iniquo</div><div class="l">Temperiem coelo, mediis aestatibus exit.</div><div class="l">Sub torrente plaga, ne terras dissipet ignis,</div><div class="l">Nilus adest mundo, contraque incensa Leonis</div><div class="l">Ora tumet: Cancroque suam torrente Syenen,</div><div class="l">Imploratus adest: nec campos liberat undis,</div><div class="l">Donec in autumnum declinet Phoebus, et umbras</div><div class="l">Extendat Meroe. Quis caussas reddere possit</div><div class="l">Sic iussit natura parens decurrere Nilum:</div><div class="l">Sic opus est mundo. - Zephyros quoque vana vetustas</div><div class="l">His adscribit aquis, quorum stata tempora flatus</div><div class="l">Continuique dies, et in aera longa potestas:</div><div class="l">Vel quod ab occiduo pellunt tot nubila coelo</div><div class="l">Trans Noton, et fluvio cogunt incumbere nimbos:</div><div class="l">Vel quod aquas toties rumpentis litora Nili</div><div class="l">Adsiduo feriunt, coguntque resistere fluctus</div><div class="l">Ille mora cursus adversique obiice ponti</div><div class="l">Aestuat in campos. - Sunt, qui spiramina terris</div><div class="l">Esse putant, magnosque cavae compagis hiatus.</div><div class="l">Commeat hac penitus tacitis discursibus unda,</div><div class="l">Frigore ab Arctoo medium revocata sub axem,</div><div class="l">Cum Phoebus pressit Meroen, tellusque perusta</div><div class="l">Illuc duxit aquas. Trahitur Gangesque Padusque</div><div class="l">Per tacitum mundi. Tunc omnia flumina Nilus</div><div class="l">Uno fonte vomens non uno gurgite perfert.</div><div class="l">Rumor, ab Oceano, qui terras adligat omnes,</div><div class="l">Exundante procul violentum erumpere Nilum,</div><div class="l">Aequoreosque sales longo mitescere tractu.</div><div class="l">Nec non Oceano pasci Phoebumque polumque</div><div class="l">Credimus: hunc, caldi tetigit cum brachia Cancri,</div><div class="l">Sol rapit, atque undae plus, quam quod digerat aer,</div><div class="l">Tolitur. Hoc noctes referunt, Niloque refundunt.</div><div class="l">Ast ego, si tantam ius est mihi solvere litem,</div><div class="l">Quasdam, Caesar, aquas post mundi sera peracti</div><div class="l">Saecula, concussis terrarum erumpere venis,</div><div class="l">Non id agente deo, quasdam compage sub ipsa</div><div class="l">Cum toto coepisse reor, quas ille creator</div><div class="l">Atque opifex rerum certo sub iure coercet.</div><div class="l">Quae tibi noscendi Nilum, Romane, cupido,</div><div class="l">Et Phariis Persisque fuit, Macetumque tyrannis:</div><div class="l">Nullaque non aetas voluit conferre futuris</div><div class="l">Notitiam: sed vincit adhuc natura latendi.</div><div class="l">Summus Alexander regum, quos Memphis adorat,</div><div class="l">Invidit Nilo, misitque per ultima terrae</div><div class="l">Aethiopum lectos: illos rubicunda perusti</div><div class="l">Zona poli tenuit; Nilum videre calentem.</div><div class="l">Venit ad occasus mundique extrema Sesostris,</div><div class="l">Et Pharios currus regum cervicibus egit:</div><div class="l">Ante tamen, vestros amnes, Rhodanumque Padumque,</div><div class="l">Quam Nilum, de fonte bibit. Vesanus in ortus</div><div class="l">Cambyses longi populos pervenit ad aevi,</div><div class="l">Defectusque epulis et pastus caede suorum,</div><div class="l">Ignoto te, Nile, redit. Non fabula mendax</div><div class="l">Ausa loqui de fonte tuo est. Ubicunque videris,</div><div class="l">Quaereris: et nulli contingit gloria genti,</div><div class="l">Ut Nilo sit laeta suo. Tua flumina prodam,</div><div class="l">Qua deus, undarum colator, Nile, tuarum,</div><div class="l">Te mihi isse dedit. Medio consurgis ab axe,</div><div class="l">Ausus in ardentem ripas adtollere Cancrum:</div><div class="l">In Borean is rectus aquis, mediumque Booten:</div><div class="l">ursus in occasum flexu torquetur et ortus,</div><div class="l">Nunc Arabum populis, Libycis nunc aequus arenis:</div><div class="l">Teque vident primi, quaerunt tamen hi quoque, Seres,</div><div class="l">Aethiopumque feris alieno gurgite campos:</div><div class="l">Et te terrarum nescit cui debeat orbis.</div><div class="l">Arcanum natura caput non prodidit ulli,</div><div class="l">Nec licuit populis parvum te, Nile, videre,</div><div class="l">Amovitque sinus, et gentes maluit ortus</div><div class="l">Mirari, quam nosse, tuos. Consurgere in ipsis</div><div class="l">Ius tibi solstitiis, aliena crescere bruma,</div><div class="l">Atque hiemes adferre tuas: solique vagari</div><div class="l">Concessum per utrosque polos. Hic quaeritur ortus,</div><div class="l">Illic finis aquae. Late tibi gurgite rupto</div><div class="l">Ambitur nigris Meroe fecunda colonis,</div><div class="l">Laeta comis ebeni: quae, quamvis arbore multa</div><div class="l">Frondeat, aestatem nulla sibi mitigat umbra:</div><div class="l">Linea tam rectum mundi ferit illa Leonem.</div><div class="l">Inde plagas Phoebi, damnum non passus aquarum,</div><div class="l">Praeveheris, sterilesque diu metiris arenas,</div><div class="l">Nunc omnes unum vires collectus in amnem,</div><div class="l">Nunc vagus, et spargens facilem tibi cedere ripam.</div><div class="l">Rursus multifidas revocat piger alveus undas,</div><div class="l">Qua dirimunt Arabum populis Aegyptia rura</div><div class="l">Regni claustra Philae. Mox te deserta secantem,</div><div class="l">Qua dirimunt nostrum rubro commercia pontum,</div><div class="l">Mollis lapsus agit. Quis te tam lene fluentem</div><div class="l">Moturum tantas violenti gurgitis iras,</div><div class="l">Nile, putet? Sed cum lapsus abrupta viarum</div><div class="l">Excepere tuos, et praecipites cataractae,</div><div class="l">Ac nusquam vetitis ullas obsistere cautes</div><div class="l">Indignaris aquis: spuma tunc astra lacessis:</div><div class="l">Cuncta fremunt undis: ac multo murmure montis</div><div class="l">Spumeus invictis canescit fluctibus amnis.</div><div class="l">Hinc, Abaton quam nostra vocat veneranda vetustas,</div><div class="l">Terra potens, primos sentit percussa tumultus,</div><div class="l">Et scopuli, placuit fluvii quos dicere venas,</div><div class="l">Quod manifesta novi primum dant signa tumoris.</div><div class="l">Hinc montes natura vagis circumdedit undis,</div><div class="l">Qui Libyae te, Nile, negant: quos inter in alta</div><div class="l">It convalle iacens iam molibus unda receptis.</div><div class="l">Prima tibi campos permittit apertaque Memphis</div><div class="l">Rura, modumque vetat crescendi ponere ripas. <span class="">card 332</span></div><div class="l">Sic velut in tuta securi pace trahebant</div><div class="l">Noctis iter mediae: sed non vesana Pothini</div><div class="l">Mens imbuta semel tam sacra caede, vacabat</div><div class="l">A scelerum motu. Magno nihil ille peremto</div><div class="l">Iam putat esse nefas: habitant sub pectore manes,</div><div class="l">Ultricesque deae dant in nova monstra furorem.</div><div class="l">Dignatur viles isto quoque sanguine dextras,</div><div class="l">Quo Fortuna parat victos perfundere Patres;</div><div class="l">Poenaque civilis belli, vindicta senatus</div><div class="l">Paene data est famulo. Procul hoc avertite, fata,</div><div class="l">Crimen, ut haec Bruto cervix absente secetur.</div><div class="l">In scelus it Pharium Romani poena tyranni,</div><div class="l">Exemplumque perit. Struit audax irrita fatis:</div><div class="l">Nec parat occultae caedem committere fraudi,</div><div class="l">Invictumque ducem detecto Marte lacessit.</div><div class="l">Tantum animi delicta dabant, ut colla ferire</div><div class="l">Caesaris, et socerum iungi tibi, Magne, iuberet:</div><div class="l">Atque haec dicta monet famulos perferre fideles</div><div class="l">Ad Pompeianae socium sibi caedis Achillam,</div><div class="l">Quem puer imbellis cunctis praefecerat armis,</div><div class="l">Et dederat ferrum, nullo sibi iure retento,</div><div class="l">In cunctos, in seque simul. Tu mollibus, inquit,</div><div class="l">Nunc incumbe toris, et pingues exige somnos:</div><div class="l">Invasit Cleopatra domum. Nec prodita tantum est,</div><div class="l">Sed donata Pharos. Cessas accurrere solus</div><div class="l">Ad dominae thalamos? Nubit soror impia fratri:</div><div class="l">Nam Latio iam nupta duci est: interque maritos</div><div class="l">Discurrens Aegypton habet, Romamque meretur.</div><div class="l">Expugnare senem potuit Cleopatra venenis:</div><div class="l">Crede, miser, puero: quem nox si iunxerit una,</div><div class="l">Et semel amplexus incesto pectore passus</div><div class="l">Hauserit obscoenum titulo pietatis amorem,</div><div class="l">Meque tuumque caput per singula forsitan illi</div><div class="l">Oscula donabit. Crucibus flammisque luemus,</div><div class="l">Si fuerit formosa soror. Nil undique restat</div><div class="l">Auxilii: rex hinc coniux, hinc Caesar adulter.</div><div class="l">Et sumus, ut fatear, tam saeva iudice sontes:</div><div class="l">Quem non ex nobis credet Cleopatra nocentem,</div><div class="l">A quo casta fuit? Per, te, quod fecimus una</div><div class="l">Perdidimusque nefas, perque ictum sanguine Magni</div><div class="l">Foedus, ades: subito bellum molire tumultu:</div><div class="l">Irrue nocturnus: rumpamus funere taedas,</div><div class="l">Crudelemque toris dominam mactemus in ipsis</div><div class="l">Cum quocumque viro. Nec nos deterreat ausis</div><div class="l">Hesperii Fortuna ducis. Quae sustulit illum</div><div class="l">Imposuitque orbi, communis gloria nobis:</div><div class="l">Nos quoque sublimes Magnus facit. Adspice litus,</div><div class="l">Spem nostri sceleris: pollutos consule fluctus,</div><div class="l">Quid liceat nobis: tumulumque e pulvere parvo</div><div class="l">Adspice Pompeii non omnia membra tegentem.</div><div class="l">Quem metuis, par huius erat. Non sanguine clari:</div><div class="l">Quid refert? nec opes populorum ac regna movemus:</div><div class="l">Ad scelus ingentis fati sumus. Adtrahit illos</div><div class="l">In nostras Fortuna manus. En, altera venit</div><div class="l">Victima nobilior. Placemus caede secunda</div><div class="l">Hesperias gentes. Iugulus mihi Caesaris haustus</div><div class="l">Hoc praestare potest, Pompeii caede nocentes</div><div class="l">Ut populus Romanus amet. Quid nomina tanta</div><div class="l">Horremus, viresque ducis, quibus ille relictis</div><div class="l">Miles erit? Nox haec peraget civilia bella,</div><div class="l">Inferiasque dabit populis, et mittet ad umbras.</div><div class="l">Quod debetur adhuc mundo caput. Ite feroces</div><div class="l">Caesaris in iugulum: praestet Lagea iuventus</div><div class="l">Hoc regi, Romana sibi. Tu parce morari:</div><div class="l">Plenum epulis, madidumque mero, Venerique paratum</div><div class="l">Invenies: aude: superi tot vota Catonum</div><div class="l">Brutorumque tibi tribuent. Noli segnis Achillas</div><div class="l">Suadenti parere nefas. Haud clara movendis,</div><div class="l">Ut mos, signa dedit castris, nec prodidit arma</div><div class="l">Ullius clangore tubae: temere omnia saevi</div><div class="l">Instrumenta rapit belli. Pars maxima turbae</div><div class="l">Plebis erat Latiae: sed tanta oblivio mentes</div><div class="l">Cepit, in externos corrupto milite mores,</div><div class="l">Ut duce sub famulo iussuque satellitis irent,</div><div class="l">Quos erat indignum Phario parere tyranno.</div><div class="l">Nulla fides pietasque viris, qui castra sequuntur;</div><div class="l">Venalesque manus, ubi fas, ubi maxima merces,</div><div class="l">Aere merent parvo: iugulumque in Caesaris ire</div><div class="l">Non sibi dant. Pro fas! ubi non civilia bella</div><div class="l">Invenit imperii fatum miserabile nostri?</div><div class="l">Thessaliae subducta acies in litore Nili</div><div class="l">More furit patrio. Quid te plus, Magne, recepto</div><div class="l">Ausa foret Lagea domus? Dat scilicet omnis</div><div class="l">Dextera, quod debet superis: nullique vacare</div><div class="l">Fas est Romano. Latium sic scindere corpus</div><div class="l">Dis placitum: non in soceri generique favorem</div><div class="l">Discedunt populi: civilia bella satelles</div><div class="l">Movit, et in partem Romani venit Achillas.</div><div class="l">Et nisi fata manus a sanguine Caesaris arcent,</div><div class="l">Hae vincent partes. Aderat maturus uterque,</div><div class="l">Et districta epulis ad cunctas aula patebat</div><div class="l">Insidias, poteratque cruor per regia fundi</div><div class="l">Pocula Caesareus, mensaeque incumbere cervix.</div><div class="l">Sed metuunt belli trepidos in nocte tumultus,</div><div class="l">Ne caedes confusa mauu permissaque fatis</div><div class="l">Te, Ptolemaee, trahat. Tanta est fiducia ferri.</div><div class="l">Non rapuere nefas: summi contemta facultas</div><div class="l">Est operis: visum famulis reparabile damnum,</div><div class="l">Illam mactandi dimittere Caesaris horam.</div><div class="l">Servatur poenas in aperta luce daturus.</div><div class="l">Donata est nox una duci, vixitque Pothini</div><div class="l">Munere Phoebeos Caesar dilatus in ortus. <span class="">card 434</span></div><div class="l">Lucifer a Casia prospexit rupe, diemque</div><div class="l">Misit in Aegyptum, primo quoque sole calentem,</div><div class="l">Cum procul a muris acies non sparsa maniplis</div><div class="l">Nec vaga conspicitur, sed iustos qualis ad hostes</div><div class="l">Recta fronte venit, Passuri cominus arma,</div><div class="l">Laturique ruunt. At Caesar, moenibus urbis</div><div class="l">Diffisus, foribus clausae se protegit aulae,</div><div class="l">Degeneres passus latebras. Nec tota vacabat</div><div class="l">Regia compresso; minima collegerat arma</div><div class="l">Parte domus: tangunt animos iraeque metusque:</div><div class="l">Et timet incursus, indignaturque timere.</div><div class="l">Sic fremit in parvis fera nobilis abdita claustris,</div><div class="l">Et frangit rabidos praemorso carcere dentes;</div><div class="l">Nec secus in Siculis fureret tua flamma cavernis,</div><div class="l">Obstrueret summam si quis tibi, Mulciber, Aetnam.</div><div class="l">Audax Thessalici nuper qui rupe sub Aemi</div><div class="l">Hesperiae cunctos proceres aciemque senatus</div><div class="l">Pompeiumque ducem, caussa spectare vetante,</div><div class="l">Non timuit, fatumque sibi promisit iniquum,</div><div class="l">Expavit servile nefas, intraque penates</div><div class="l">Obruitur telis: quem non violasset Alanus,</div><div class="l">Non Scytha, non fixo qui ludit in hospite Maurus;</div><div class="l">Hic, cui Romani spatium non sufficit orbis,</div><div class="l">Parvaque regna putat Tyriis cum Gadibus Indos,</div><div class="l">Ceu puer imbellis, ceu captis femina muris,</div><div class="l">Quaerit tuta domus: spem vitae in limine clauso</div><div class="l">Ponit, et incerto lustrat vagus atria cursu:</div><div class="l">Non sine rege tamen; quem ducit in omnia secum,</div><div class="l">Sumturus poenas et grata piacula morti,</div><div class="l">Missurusque tuum, si non sint tela nec ignes,</div><div class="l">In famulos, Ptolemaee, caput. Sic barbara Colchis</div><div class="l">Creditur, ultorem metuens regnique fugaeque,</div><div class="l">Ense suo fratrisque simul cervice parata</div><div class="l">Exspectasse patrem. Cogunt tamen ultima rerum</div><div class="l">Spem pacis tentare ducem: missusque satelles</div><div class="l">Regius, ut saevos absentia voce tyranni</div><div class="l">Corriperet famulos, quo bellum auctore moverent.</div><div class="l">Sed neque ius mundi valuit, neque foedera sancta</div><div class="l">Gentibus: orator regis pacisque sequester</div><div class="l">Aestimat in numero scelerum ponenda tuorum,</div><div class="l">Tot monstris Aegypte nocens. Non Thessala tellus,</div><div class="l">Vastaque regna Iubae, non Pontus et impia signa</div><div class="l">Pharnacis, et gelido circumfluus orbis Ibero</div><div class="l">Tantum ausus scelerum, non Syrtis barbara, quantum</div><div class="l">Deliciae fecere tuae. Premit undique bellum,</div><div class="l">Inque domum iam tela cadunt, quassantque penates.</div><div class="l">Non aries uno moturus limina pulsu,</div><div class="l">Fracturusque domum; non ulla est machina belli:</div><div class="l">Nec flammis mandatur opus: sed caeca iuventus</div><div class="l">Consilii, vastos ambit divulsa penates,</div><div class="l">Et nusquam totis incursat viribus agmen.</div><div class="l">Fata vetant, murique vicem Fortuna tuetur.</div><div class="l">Nec non et ratibus tentatur regia, qua se</div><div class="l">Protulit in medios audaci margine fluctus</div><div class="l">Luxuriosa domus. Sed abest defensor ubique</div><div class="l">Caesar, et hos aditu gladiis, hos ignibus arcet:</div><div class="l">Obsessusque gerit (tanta est constantia mentis)</div><div class="l">Expugnantis opus. Piceo iubet unguine tinctas</div><div class="l">Lampadas immitti iunctis in vela carinis.</div><div class="l">Nec piger ignis erat per stuppea vincula perque</div><div class="l">Manantes cera tabulas: et tempore eodem</div><div class="l">Transtraque nautarum summique arsere ceruchi.</div><div class="l">Iam prope semustae merguntur in aequore classes,</div><div class="l">Iamque hostes et tela natant. Nec puppibus ignis</div><div class="l">Incubuit solis: sed quae vicina fuere</div><div class="l">Tecta mari, longis rapuere vaporibus ignem:</div><div class="l">Et cladem fovere Noti, percussaque flama</div><div class="l">Turbine, non alio motu per tecta cucurrit,</div><div class="l">Quam solet aetherio lampas discurrere sulco,</div><div class="l">Materiaque carens atque ardens aere solo.</div><div class="l">Illa lues clausa paullum revocavit ab aula</div><div class="l">Urbis in auxilium populos. Nec tempora cladis</div><div class="l">Perdidit in somnos, sed caeca nocte carinis</div><div class="l">Insiluit Caesar, semper feliciter usus</div><div class="l">Praecipiti cursu bellorum, et tempore rapto.</div><div class="l">Tunc claustrum pelagi cepit Pharon. Insula quondam</div><div class="l">In medio stetit illa mari, sub tempore vatis</div><div class="l">Proteos: at nunc est Pellaeis proxima muris.</div><div class="l">Illa duci geminos bellorum praestitit usus:</div><div class="l">Abstulit excursus et fauces aequoris hosti;</div><div class="l">Caesaris auxiliis aditus et libera ponti</div><div class="l">Ostia permisit. Nec poenas inde Pothini</div><div class="l">Distulit ulterius sed non qua debuit ira,</div><div class="l">Non cruce, non flammis, rabido non dente ferarum;</div><div class="l">Heu facinus! cervix gladio male caesa pependit:</div><div class="l">Magni morte perit! Nec non, subrepta paratis</div><div class="l">A famulo Ganymede dolis, pervenit ad hostes</div><div class="l">Caesaris Arsinoe: quae castra carentia rege,</div><div class="l">Ut proles Lagea, tenet, famulumque tyranni</div><div class="l">Terribilem iusto transegit Achillea ferro.</div><div class="l">Altera, Magne, tuis iam victima mittitur umbris:</div><div class="l">Nec satis hoc Fortuna putat. Procul absit, ut ista</div><div class="l">Vindictae sit summa tuae. Non ipse tyrannus</div><div class="l">Sufficit in poenas, non omnis regia Lagi.</div><div class="l">Dum patrii veniant in viscera Caesaris enses,</div><div class="l">Magnus inultus erit. Sed non auctore furoris</div><div class="l">Sublato cecidit rabies: nam rursus in arma</div><div class="l">Auspiciis Ganymedis eunt: ac multa secundo</div><div class="l">Proelia Marte gerunt. Potuit, discrimine summo</div><div class="l">Caesaris, illa dies in famam et saecula mitti.</div><div class="l">Molis in exiguae spatio stipantibus armis,</div><div class="l">Dum parat in vacuus Martem transferre carinas</div><div class="l">Dux Latius, tota subiti formidine belli</div><div class="l">Cingitur: hinc densae praetexunt litora classes,</div><div class="l">Hinc tergo insultant pedites: via nulla salutis,</div><div class="l">Non fuga, non virtus: vix spes quoque mortis honestae.</div><div class="l">Non acie fusa, nec magnae stragis acervo</div><div class="l">Vincendus tunc Caesar erat, sed sanguine nullo,</div><div class="l">Captus sorte loci. Pendet, dubiusne timeret,</div><div class="l">Optaretne mori. Respexit in agmine denso</div><div class="l">Scaevam, perpetuae meritum iam nomina famae</div><div class="l">Ad campos, Epidamne, tuos, ubi solus apertis</div><div class="l">Obsedit muris calcantem moenia Magnum.</div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a></div><address>M. Annaeus Lucanus.
	    Date: 2004-03-17<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:08:43Z.
	       SAXON HE 9.8.0.5.
		 --></address></div></body></html>
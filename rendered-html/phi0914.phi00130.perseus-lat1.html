<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Ab urbe condita, books 21-30 - 30</title><meta name="author" content="Titus Livius (Livy)" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Ab urbe condita, books 21-30 - 30" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Ab urbe condita, books 21-30 - 30</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a class="toc toc_0" href="#index.xml-body.1_div.1">liber XXX</a></li></ul><!--TEI body--><div class="book" id="index.xml-body.1_div.1"><h2><span class="headingNumber">1. </span><span class="head">liber XXX</span></h2><p><span class="">chapter 1</span> <span class="">section 1</span> Cn. Servilius et C. Servilius consules—sextus decimus is annus belli Punici erat—cum de re publica belloque et <span class="">section 2</span> provinciis ad senatum rettulissent, censuerunt patres, ut consules inter se compararent <span class="pagebreak" id="index.xml-pb-d30e89">[Page p.534]</span> sortirenturve, uter Bruttios adversus Hannibalem, uter Etruriam ac Ligures provinciam haberet; <span class="">section 3</span> cui Bruttii evenissent, exercitum a P. Sempronio acciperet; P. Sempronius—ei quoque enim pro consule imperium in annum prorogabatur—P. Licinio succederet. <span class="">section 4</span> is Romam reverteretur, bello quoque bonus habitus ad cetera, quibus nemo ea tempestate instructior civis habebatur, congestis omnibus humanis ab natura fortunaque bonis. <span class="">section 5</span> nobilis idem ac dives erat; forma viribusque corporis excellebat; facundissimus habebatur seu causa oranda, seu in senatu et ad populum suadendi ac dissuadendi locus esset; iuris pontificii peritissimus; <span class="">section 6</span> super haec bellicae quoque laudis consulatus compotem fecerat. quod in Bruttiis provincia, idem in Etruria ac Liguribus decretum: <span class="">section 7</span> M. Cornelius novo consuli tradere exercitum iussus; ipse prorogato imperio Galliam provinciam obtineret cum legionibus iis, quas L. Scribonius priore anno habuisset. <span class="">section 8</span> sortiti deinde provincias: Caepioni Bruttii, Servilio Gemino Etruria evenit. tum praetorum provinciae in sortem coniectae: <span class="">section 9</span> iuris dictionem urbanam Paetus Aelius, Sardiniam P. Lentulus, Siciliam P. Villius, Ariminum cum duabus legionibus—sub Sp. Lucretio eae fuerant — Quinctilius Varus est sortitus. <span class="">section 10</span> et Lucretio prorogatum imperium, ut Genuam oppidum a Magone Poeno dirutum exaedificaret. P. Scipioni non temporis, sed rei gerendae fine, donec debellatum in Africa foret, <span class="">section 11</span> prorogatum imperium est, decretumque, ut supplicatio fieret, quod is in Africam provinciam traiecisset, ut ea res salutaris populo Romano ipsique duci atque exercitui esset. <span class="">chapter 2</span> <span class="">section 1</span> in Siciliam tria milia militum sunt scripta, et quia, quod roboris ea provincia habuerat, in Africam transvectum fuerat, et quia, ne qua classis ex Africa traiceret, quadraginta navibus custodiri placuerat Siciliae maritumam oram. <span class="">section 2</span> tredecim novas naves Villius secum in Siciliam duxit; ceterae in Sicilia veteres refectae. <span class="">section 3</span> huic classi M. Pomponius, <span class="pagebreak" id="index.xml-pb-d30e120">[Page p.535]</span> prioris anni praetor, prorogato imperio praepositus novos milites ex Italia advectos in naves imposuit. <span class="">section 4</span> parem navium numerum Cn. Octavio praetori item prioris anni, cum pari iure imperii ad tuendam Sardiniae oram patres decreverunt; Lentulus praetor duo milia militum dare in naves iussus. <span class="">section 5</span> et Italiae ora, quia incertum erat, quo missuri classem Carthaginienses forent—videbantur autem, quidquid nudatum praesidiis esset, petituri—M. Marcio, praetori prioris anni, cum totidem navibus tuenda data est. <span class="">section 6</span> tria milia militum in <span class="corr">[eam]</span> classem ex decreto patrum consules scripserunt et duas legiones urbanas ad incerta belli. <span class="">section 7</span> Hispaniae cum exercitibus imperioque veteribus imperatoribus, L. Lentulo et L. Manlio Acidino, decretae. viginti omnino legionibus et centum sexaginta navibus longis res Romana eo anno gesta.</p><p>praetores in provincias ire iussi. <span class="">section 8</span> consulibus imperatum, ut, priusquam ab urbe proficiscerentur, ludos magnos facerent, quos T. Manlius Torquatus dictator in quintum annum vovisset, si eodem statu res publica staret. <span class="">section 9</span> et novas religiones excitabant in animis hominum prodigia ex pluribus locis nuntiata. aurum in Capitolio corvi non lacerasse tantum rostris crediti sed etiam edisse; <span class="">section 10</span> mures Antii coronam auream adrosere; circa Capuam omnem agrum locustarum vis ingens, ita ut, unde advenissent, parum constaret, complevit. <span class="">section 11</span> eculeus Reate cum quinque pedibus natus; Anagniae sparsi primum ignes in caelo, dein fax ingens arsit; <span class="">section 12</span> Frusinone arcus solem tenui linea amplexus est, circulum deinde ipsum maior solis orbis extrinsecus inclusit; Arpini terra campestri agro in ingentem sinum consedit. <span class="">section 13</span> consulum alteri primam hostiam immolanti caput iocineris defuit. ea prodigia maioribus hostiis procurata; editi a collegio pontificum dei, quibus sacrificaretur.</p><p><span class="">chapter 3</span> <span class="">section 1</span> his transactis consules praetoresque in provincias profecti. omnibus tamen, velut eam sortitis, <span class="pagebreak" id="index.xml-pb-d30e157">[Page p.536]</span> Africae cura erat, seu quia ibi summam rerum bellique verti cernebant seu ut Scipioni gratificarentur, in quem tum omnis versa civitas erat. <span class="">section 2</span> itaque non ex Sardinia tantum, sicut ante dictum est, sed ex Sicilia quoque et Hispania vestimenta frumentumque, et arma etiam ex Sicilia et omne genus commeatus eo portabantur. <span class="">section 3</span> nec Scipio ullo tempore hiemis belli opera remiserat, quae multa simul undique eum circumstabant: Uticam obsidebat; castra in conspectu Hasdrubalis erant; <span class="">section 4</span> Carthaginienses deduxerant naves, classem paratam instructamque ad commeatus intercipiendos habebant. <span class="corr">[inter]</span> haec ne Syphacis quidem reconciliandi curam ex animo miserat, si forte iam satias amoris in uxore ex multa copia eum cepisset. <span class="">section 5</span> ab Syphace magis pacis cum Carthaginiensibus condiciones, ut Romani Africa, Poeni Italia excederent, quam, si bellaretur, spes ulla desciturum adferebatur. <span class="">section 6</span> haec per nuntios acta magis equidem crediderim — et ita pars maior auctores sunt—quam ipsum Syphacem, ut Antias Valerius prodit, in castra Romana ad conloquium venisse. <span class="">section 7</span> primo eas condiciones imperator Romanus vix auribus admisit; postea, ut causa probabilis suis commeandi foret in castra hostium, mollius eadem illa abnuere ac spem facere saepius ultro citroque agitantibus rem conventuram.</p><p><span class="">section 8</span> hibernacula Carthaginiensium congesta temere ex agris materia exaedificata, lignea ferme tota erant. <span class="">section 9</span> Numidae praecipue harundine textis storeaque pars maxima tectis passim nullo ordine, quidam, ut sine imperio occupatis locis, extra fossam etiam vallumque habitabant. <span class="">section 10</span> haec relata Scipioni spem fecerant castra hostium per occasionem incendendi.</p><p><span class="">chapter 4</span> <span class="">section 1</span> cum legatis, quos mitteret ad Syphacem, calonum loco primos ordines spectatae virtutis atque prudentiae servili habitu mittebat, <span class="">section 2</span> qui, dum in conloquio legati essent, vagi per castra, alius alia aditus exitusque omnes, situm formamque et universorum <span class="pagebreak" id="index.xml-pb-d30e194">[Page p.537]</span> castrorum et partium, qua Poeni, qua Numidae haberent, quantum intervalli inter Hasdrubalis ac regia castra esset, <span class="">section 3</span> specularentur moremque simul noscerent stationum vigiliarumque, nocte an interdiu opportuniores insidiantibus essent; et inter crebra conloquia alii atque alii de industria, quo pluribus omnia nota essent, mittebantur. <span class="">section 4</span> cum saepius agitata res certiorem spem pacis in dies et Syphaci et Carthaginiensibus per eum faceret, legati Romani vetitos se reverti ad imperatorem aiunt, nisi certum responsum detur: <span class="">section 5</span> proinde, seu ipsi staret iam sententia, <span class="italics">promeret,</span> seu consulendus Hasdrubal et Carthaginienses essent, consuleret; tempus esse aut pacem componi aut bellum naviter geri. <span class="">section 6</span> dum consulitur Hasdrubal ab Syphace, ab Hasdrubale Carthaginienses, et speculatores omnia visendi et Scipio ad conparanda ea, quae in rem erant, tempus habuit. <span class="">section 7</span> et ex mentione ac spe pacis neglegentia, ut fit, apud Poenos Numidamque orta cavendi, ne quid hostile interim paterentur. <span class="">section 8</span> tandem relatum responsum quibusdam, quia nimis cupere Romanus pacem videbatur, iniquis per occasionem adiectis; quae peropportune cupienti tollere indutias Scipioni causam praebuere. <span class="">section 9</span> ac nuntio regis, cum relaturum se ad consilium dixisset, postero die respondit se uno frustra tendente nulli alii pacem placuisse; renuntiaret igitur nullam aliam spem pacis quam relictis Carthaginiensibus Syphaci cum Romanis esse. <span class="">section 10</span> ita tollit indutias, ut libera fide incepta exsequeretur; deductisque navibus—et iam veris principium erat—machinas tormentaque, velut a mari adgressurus Uticam, imponit, <span class="">section 11</span> et duo milia militum ad capiendum quem antea tenuerat <span class="corr">[tumulum]</span> super Uticam mittit, simul ut ab eo, quod parabat, <span class="">section 12</span> in alterius rei curam converteret hostium animos, simul ne qua, cum ipse ad Syphacem Hasdrubalemque profectus esset, eruptio ex urbe et impetus in castra sua relicta cum levi praesidio fieret.</p><p><span class="">chapter 5</span> <span class="">section 1</span> his praeparatis advocatoque consilio et dicere <span class="pagebreak" id="index.xml-pb-d30e233">[Page p.538]</span> exploratoribus iussis, quae conperta adferrent, Masinissaque, cui omnia hostium nota erant, postremo ipse, quid pararet in proximam noctem, proponit; tribunis edicit, <span class="">section 2</span> ut, ubi praetorio dimisso signa concinuissent, extemplo educerent castris legiones. <span class="">section 3</span> ita ut imperaverat signa sub occasum solis efferri sunt coepta. ad primam ferme vigiliam agmen explicaverunt; media nocte—septem enim milia itineris erant — modico gradu ad castra hostium perventum est. <span class="">section 4</span> ibi Scipio partem copiarum Laelio Masinissamque ac Numidas adtribuit et castra Syphacis invadere ignesque conicere iubet. <span class="">section 5</span> singulos deinde separatim Laelium ac Masinissam deductos obtestatur, ut, quantum nox providentiae adimat, tantum diligentia expleant curaque; se Hasdrubalem Punicaque castra adgressurum; ceterum non ante coepturum, <span class="">section 6</span> quam ignem in regiis castris conspexisset. <span class="">section 7</span> neque ea res morata diu est; nam ut proximis casis iniectus ignis haesit, extemplo proxima quaeque et deinceps continua amplexus totis se passim dissipavit castris. <span class="">section 8</span> et trepidatio quidem, quantam necesse erat in nocturno effuso tam late incendio, orta est; ceterum fortuitum, non hostilem ac bellicum ignem rati esse, sine armis ad restinguendum incendium effusi in armatos incidere hostes, <span class="">section 9</span> maxime Numidas ab Masinissa notitia regiorum castrorum ad exitus itinerum idoneis locis dispositos. multos in ipsis cubilibus semisomnos hausit flamma; <span class="">section 10</span> multi in praecipiti fuga ruentes super alios alii in angustiis portarum obtriti sunt. <span class="">chapter 6</span> <span class="">section 1</span> relucentem flammam primo vigiles Carthaginiensium, deinde excitati alii nocturno tumultu cum conspexissent, ab eodem errore credere et ipsi sua sponte incendium ortum, <span class="">section 2</span> et clamor inter caedem et vulnera sublatus, an ex trepidatione nocturna esset, confusis sensum veri adimebat. <span class="">section 3</span> igitur pro se quisque inermes, ut quibus nihil hostile suspectum esset, omnibus portis, qua cuique proximum erat, ea modo, quae restinguendo igni forent, <span class="pagebreak" id="index.xml-pb-d30e263">[Page p.539]</span> portantes, in agmen Romanum ruebant. <span class="">section 4</span> quibus caesis omnibus praeterquam hostili odio, etiam ne quis nuntius refugeret, extemplo Scipio neglectas ut in tali tumultu portas invadit; <span class="">section 5</span> ignibusque in proxima tecta coniectis effusa flamma primo velut sparsa pluribus locis reluxit, dein per continua serpens uno repente omnia incendio hausit. <span class="">section 6</span> ambusti homines iumentaque foeda primum fuga, dein strage obstruebant itinera portarum; quos non oppresserat ignis, ferro <span class="corr">[absumpti]</span> <span class="">section 7</span> binaque castra clade una deleta. duces tamen ambo et ex tot milibus armatorum duo milia peditum et quingenti equites semermes, magna pars saucii <span class="corr">[adflatique]</span> incendio effugerunt. <span class="">section 8</span> caesa aut hausta flammis ad quadraginta milia hominum sunt, capta supra quinque milia, multi Carthaginiensium nobiles, undecim senatores; <span class="">section 9</span> signa militaria centum septuaginta quattuor, equi Numidici supra duo milia septingenti; elephanti sex capti, octo ferro <span class="corr">[flammaque]</span> absumpti. magna vis armorum capta; ea omnia imperator Volcano sacrata incendit.</p><p><span class="">chapter 7</span> <span class="">section 1</span> Hasdrubal ex fuga cum paucis Afrorum urbem proximam petierat, eoque omnes, qui supererant, vestigia ducis sequentes se contulerant; metu deinde, ne dederetur Scipioni, urbe excessit. <span class="">section 2</span> mox eodem patentibus portis Romani accepti; nec quicquam hostile, quia voluntate concesserant in dicionem, factum. duae subinde urbes captae direptaeque; ea praeda et quae castris incensis ex igne rapta erat militi concessa est. <span class="">section 3</span> Syphax octo milium ferme inde spatio loco munito consedit; Hasdrubal Carthaginem contendit, ne quid per metum ex recenti clade mollius consuleretur. <span class="">section 4</span> quo tantus primo terror est adlatus, ut omissa Utica Carthaginem crederent extemplo Scipionem obsessurum. <span class="">section 5</span> senatum itaque sufetes quod velut consulare imperium apud eos erat, vocaverunt. <span class="">section 6</span> ibi tribus <span class="italics">sententiis <span class="corr">[certatum;]</span> est;</span> una de pace legatos ad Scipionem decernebat, altera Hannibalem ad tuendam ab exitiabili bello <span class="pagebreak" id="index.xml-pb-d30e323">[Page p.540]</span> patriam revocabat, tertia Romanae in adversis rebus constantiae erat: <span class="">section 7</span> reparandum exercitum Syphacemque hortandum, ne bello absisteret, censebat. haec sententia, quia Hasdrubal praesens Barcinaeque omnes factionis bellum malebant, vicit. <span class="">section 8</span> inde dilectus in urbe agrisque haberi coeptus, et ad Syphacem legati missi, summa ope et ipsum reparantem bellum, cum uxor non iam ut ante blanditiis, satis potentibus ad animum amantis, sed precibus et misericordia valuisset, plena lacrimarum obtestans, <span class="">section 9</span> ne patrem suum patriamque proderet isdemque flammis Carthaginem, quibus castra conflagrassent, absumi sineret. <span class="">section 10</span> spem quoque opportune oblatam adferebant legati: quattuor milia Celtiberorum circa urbem nomine Obbam, ab conquisitoribus suis conducta in Hispania, egregiae iuventutis, sibi occurrisse, et Hasdrubalem prope diem adfore cum manu haudquaquam contemnenda. <span class="">section 11</span> igitur non benigne modo legatis respondit, sed ostendit etiam multitudinem agrestium Numidarum, quibus per eosdem dies arma equosque dedisset, et omnem iuventutem adfirmat ex regno exciturum; <span class="">section 12</span> scire incendio, non proelio cladem acceptam; eum bello inferiorem esse, qui armis vincatur. <span class="">section 13</span> haec legatis responsa; et post dies paucos rursus Hasdrubal et Syphax copias iunxerunt. is omnis exercitus fuit triginta ferme milium armatorum.</p><p><span class="">chapter 8</span> <span class="">section 1</span> Scipionem, velut iam debellato, quod ad Syphacem Carthaginiensesque attineret, Uticae oppugnandae intentum, iamque machinas admoventem muris avertit fama redintegrati belli; <span class="">section 2</span> modicisque praesidiis ad speciem modo obsidionis terra marique relictis ipse cum robore exercitus ire ad hostes pergit. <span class="">section 3</span> primo in tumulo quattuor milia ferme distante ab castris regiis consedit; postero die cum equitatu in Magnos—ita vocant—campos subiectos ei tumulo degressus succedendo ad stationes hostium lacessendoque levibus proeliis diem absumpsit. <span class="">section 4</span> et per insequens <span class="pagebreak" id="index.xml-pb-d30e353">[Page p.541]</span> biduum tumultuosis hinc atque illinc excursionibus in vicem nihil dictu satis dignum fecerunt; <span class="">section 5</span> quarto die in aciem utrimque descensum est. Romanus principes post hastatorum prima signa, in subsidiis triarios constituit; equitatum Italicum ab dextro cornu, ab laevo Numidas Masinissamque opposuit. <span class="">section 6</span> Syphax Hasdrubalque Numidis adversus <span class="corr">[Italicum]</span> equitatum, Carthaginiensibus contra Masinissam locatis Celtiberos in mediam aciem adversus signa legionum accepere. <span class="">section 7</span> ita instructi concurrunt. primo impetu simul utraque cornua, et Numidae et Carthaginienses, pulsi; nam neque Numidae, maxima pars agrestes, Romanum equitatum neque Carthaginienses, et ipse novus miles, Masinissam recenti super cetera victoria terribilem sustinuere. nudata utrimque cornibus Celtiberum acies stabat, <span class="">section 8</span> quod nec in fuga salus ulla ostendebatur locis ignotis, neque spes veniae ab Scipione erat, quem bene meritum de se et gente sua mercennariis armis oppugnatum in Africam venissent. <span class="">section 9</span> igitur circumfusis undique hostibus alii super alios cadentes obstinate moriebantur; omnibusque in eos versis aliquantum ad fugam temporis Syphax et Hasdrubal praeceperunt. fatigatos caede diutius quam pugna victores nox oppressit.</p><p><span class="">chapter 9</span> <span class="">section 1</span> postero die Scipio Laelium Masinissamque cum omni Romano et Numidico equitatu expeditisque militum ad persequendos Syphacem atque Hasdrubalem mittit; <span class="">section 2</span> ipse cum robore exercitus urbes circa, quae omnes Carthaginiensium dicionis erant, partim spe, partim metu, partim vi subigit. <span class="">section 3</span> Carthagini erat quidem ingens terror, et circumferentem arma Scipionem omnibus finitimis raptim perdomitis ipsam Carthaginem repente adgressurum credebant. itaque <span class="">section 4</span> et muri reficiebantur propugnaculisque armabantur, et pro se quisque, quae diutinae obsidionis tolerandae sunt, ex agris convehebat. <span class="">section 5</span> rara mentio est pacis, frequentior legatorum ad Hannibalem arcessendum mittendorum; <span class="">section 6</span> pars maxima classem, quae ad <span class="pagebreak" id="index.xml-pb-d30e389">[Page p.542]</span> commeatus excipiendos parata erat, mittere iubent ad opprimendam stationem navium ad Uticam incaute agentem: forsitan etiam navalia castra, relicta cum levi praesidio, oppressuros. <span class="">section 7</span> in hoc consilium maxime inclinant; legatos tamen ad Hannibalem mittendos censent: quippe classi ut felicissime gerantur res, parte aliqua levari Uticae obsidionem; <span class="">section 8</span> Carthaginem ipsam qui tueatur, neque imperatorem alium quam Hannibalem neque exercitum alium quam Hannibalis superesse. <span class="">section 9</span> deductae ergo postero die naves simul et legati in Italiam profecti; raptimque omnia stimulante fortuna agebantur; et in quo quisque cessasset, prodi ab se salutem omnium rebatur.</p><p><span class="">section 10</span> Scipio gravem iam spoliis multarum urbium exercitum trahens, captivis aliaque praeda in vetera castra ad Uticam missis, iam in Carthaginem intentus occupat relictum fuga custodum Tyneta. <span class="">section 11</span> abest ab Carthagine quindecim milia ferme passuum locus cum operibus tum suapte natura tutus <span class="">section 12</span> et qui et ab Carthagine conspici et praebere ipse prospectum cum ad urbem tum ad circumfusum mare urbi possit. <span class="">chapter 10</span> <span class="">section 1</span> inde, cum maxime vallum Romani iacerent, conspecta classis hostium est Uticam a Carthagine petens. <span class="">section 2</span> igitur omisso opere pronuntiatum iter, signaque raptim ferri sunt coepta, ne naves in terram et obsidionem versae ac minime navali proelio aptae opprimerentur. <span class="">section 3</span> qui enim restitissent agili et nautico instrumento aptae et armatae classi naves tormenta machinasque portantes et aut in onerariarum usum versae aut ita adpulsae muris, ut pro aggere ac pontibus praebere ascensus possent? <span class="">section 4</span> itaque Scipio, postquam eo ventum est, contra quam in navali certamine solet, rostratis, quae praesidio aliis esse poterant, in postremam aciem receptis prope terram, <span class="">section 5</span> onerariarum quadruplicem ordinem pro muro adversus hostem opposuit, easque ipsas, ne in tumultu pugnae turbari ordines possent, malis antemnisque de nave in navem traiectis ac validis funibus <span class="pagebreak" id="index.xml-pb-d30e418">[Page p.543]</span> velut uno inter se <span class="corr">[uinculo]</span> inligatis conprendit tabulasque superinstravit, <span class="">section 6</span> ut pervium in totum navium ordinem esset, et sub ipsis pontibus intervalla fecit, qua procurrere speculatoriae naves in <span class="corr">[hostem]</span> ac tuto recipi possent. <span class="">section 7</span> his raptim pro tempore instructis mille ferme delecti propugnatores onerariis imponuntur, telorum maxime missilium, ut quamvis longo certamini sufficerent, vis ingens congeritur. <span class="">section 8</span> ita parati atque intenti hostium adventum opperiebantur. Carthaginienses, qui, <span class="">section 9</span> si maturassent, omnia permixta turba trepidantium primo impetu oppressissent, perculsi terrestribus cladibus atque inde ne mari quidem, ubi ipsi plus poterant, satis fidentes, die segni navigatione absumpto sub occasum solis in portum—Rusucmona Afri vocant—classem adpulere; <span class="">section 10</span> postero die sub ortum solis instruxere ab alto naves velut ad iustum proelium navale et tamquam exituris contra Romanis. <span class="">section 11</span> cum diu stetissent, postquam nihil moveri ab hostibus viderunt, tum demum onerarias adgrediuntur. <span class="">section 12</span> erat res minime certamini navali similis, proxime speciem muros oppugnantium navium. <span class="">section 13</span> altitudine aliquantum onerariae superabant; ex rostratis Poeni vana pleraque, utpote supino iactu, tela in locum superiorem mittebant; gravior ac pondere ipso libratior superne ex onerariis ictus erat. <span class="">section 14</span> speculatoriae naves ac levia alia navigia, quae sub constratis pontium per intervalla excurrebant, primo ipsae tantum impetu ac magnitudine rostratarum obruebantur; <span class="">section 15</span> deinde <span class="strikethrough">et</span> propugnatoribus quoque incommodae erant, quod permixtae cum hostium navibus inhibere saepe tela cogebant metu, ne ambiguo ictu suis inciderent. <span class="">section 16</span> postremo asseres ferreo unco praefixi—harpagones vocant — ex Punicis navibus inici in Romanas coepti. <span class="">section 17</span> quos cum neque ipsos neque catenas, <span class="">section 18</span> quibus suspensi iniciebantur, incidere possent, ut quaeque retro inhibita rostrata onerariam haerentem unco traheret, scindi videres vincula, quibus alis innexa erat, seriem etiam <span class="pagebreak" id="index.xml-pb-d30e464">[Page p.544]</span> simul plurium navium trahi. <span class="">section 19</span> hoc maxime modo lacerati <span class="italics">primi</span> quidem ordinis pontes, et vix transiliendi in secundum ordinem navium spatium propugnatoribus datum est. <span class="">section 20</span> sexaginta ferme onerariae puppibus abstractae Carthaginem sunt: maior quam pro re laetitia, sed eo gratior, quod inter adsiduas clades ac lacrimas unum quantumcumque ex insperato gaudium adfulserat cum eo, <span class="">section 21</span> ut appareret haud procul exitio fuisse Romanam classem, ni cessatum a praefectis suarum navium foret et Scipio in tempore subvenisset.</p><p><span class="">chapter 11</span> <span class="">section 1</span> per eosdem forte dies cum Laelius et Masinissa quinto decimo ferme die in Numidiam pervenissent, Maesulii, regnum paternum Masinissae, laeti ut ad regem diu desideratum concessere. <span class="">section 2</span> Syphax pulsis inde praefectis praesidiisque suis vetere se continebat regno, neutiquam quieturus. <span class="">section 3</span> stimulabat aegrum amore uxor socerque, et ita viris equisque abundabat, ut subiectae oculis regni per multos florentis annos vires etiam minus barbaro atque inpotenti animo spiritus possent facere. <span class="">section 4</span> igitur omnibus, qui bello apti erant, in unum coactis equos, arma, tela dividit; equites in turmas, pedites in cohortes, sicut quondam ab Romanis centurionibus didicerat, distribuit. <span class="">section 5</span> exercitu <span class="corr">[haud]</span> minore, quam quem prius habuerat, ceterum omni prope novo atque incondito, ire ad hostes pergit. <span class="">section 6</span> et castris in propinquo positis primo pauci equites ex tuto speculantes ab stationibus progredi, dein iaculis summoti recurrere ad suos; inde excursiones in vicem fieri et, cum pulsos indignatio accenderet, <span class="">section 7</span> plures subire, quod inritamentum certaminum equestrium est, cum aut vincentibus spes aut pulsis ira adgregat suos. <span class="">section 8</span> ita tum a paucis proelio accenso omnem utrimque postremo equitatum certaminis studium effudit. ac dum sincerum equestre proelium erat, multitudo Masaesuliorum, ingentia agmina Syphace emittente, sustineri vix poterat; <span class="">section 9</span> deinde, ut pedes Romanus repentino per turmas suas viam dantes intercursu <span class="pagebreak" id="index.xml-pb-d30e507">[Page p.545]</span> stabilem aciem fecit <span class="corr">[absterruitque]</span> effuse invehentem sese hostem, primo barbari segnius permittere equos, <span class="">section 10</span> dein stare ac prope <span class="italics">stupere</span> turbati novo genere pugnae, postremo non pediti solum cedere, sed ne equitem quidem sustinere peditis praesidio audentem. iam signa quoque legionum adpropinquabant. <span class="">section 11</span> tum vero Masaesulii non modo primum impetum sed ne conspectum quidem signorum atque armorum tulerunt: tantum seu memoria priorum cladium seu praesens terror valuit. <span class="">chapter 12</span> <span class="">section 1</span> ibi Syphax, dum obequitat hostium turmis, si pudore, si periculo suo fugam sistere posset, equo graviter icto effusus opprimitur capiturque et vivus, <span class="">section 2</span> laetum ante omnes Masinissae praebiturus spectaculum, ad Laelium pertrahitur.</p><p><span class="">section 3</span> Cirta caput regni Syphacis erat eoque se ingens vis hominum ex fuga contulerat. <span class="">section 4</span> caedes in eo proelio minor quam victoria fuit, quia equestri tantummodo proelio certatum fuerat. <span class="">section 5</span> non plus quinque milia occisa, minus dimidium eius hominum captum est impetu in castro facto, quo perculsa rege amisso multitudo se contulerat. <span class="">section 6</span> Masinissa sibi quidem dicere nihil esse in praesentia pulchrius quam victorem recuperatum tanto post intervallo patrium invisere regnum; sed tam secundis quam adversis rebus non dari spatium ad cessandum. <span class="">section 7</span> si se Laelius cum equitatu vinctoque Syphace Cirtam praecedere sinat, trepida omnia metu se oppressurum; Laelium cum peditibus subsequi modicis itineribus posse. <span class="">section 8</span> adsentiente Laelio praegressus Cirtam evocari ad conloquium principes Cirtensium iubet. sed apud ignaros regis casus nec, quae acta essent, promendo <span class="corr">[nec]</span> minis nec suadendo ante valuit, quam rex <span class="corr">[uinctus]</span> in conspectum datus est. <span class="">section 9</span> tum ad spectaculum tam foedum comploratio orta, et partim pavore moenia sunt deserta, partim repentino consensu gratiam apud victorem quaerentium patefactae portae. <span class="">section 10</span> et Masinissa praesidio circa portas opportunaque moenium dimisso, ne cui <span class="pagebreak" id="index.xml-pb-d30e560">[Page p.546]</span> fugae pateret exitus, ad regiam occupandam citato vadit equo.</p><p>intranti vestibulum in ipso limine Sophoniba, <span class="">section 11</span> uxor Syphacis, filia Hasdrubalis Poeni, occurrit; et cum in medio agmine armatorum Masinissam insignem cum armis tum cetero habitu conspexisset, regem esse, id quod erat, rata, genibus advoluta eius: <span class="">section 12</span> ,,omnia quidem ut posses" inquit ,,in nobis, di dederunt virtusque et felicitas tua; sed si captivae apud dominum vitae necisque suae vocem supplicem mittere licet, si genua, <span class="">section 13</span> si victricem attingere dexteram, precor quaesoque per maiestatem regiam, in qua paulo ante nos quoque fuimus, per gentis Numidarum nomen, quod tibi cum Syphace commune fuit, per huiusce regiae deos, <span class="">section 14</span> qui te melioribus ominibus accipiant, quam Syphacem hinc miserunt, hanc veniam supplici des, ut ipse, quodcumque fert animus, de captiva tua statuas neque me in cuiusquam Romani superbum et crudele arbitrium venire sinas. <span class="">section 15</span> si nihil aliud quam Syphacis uxor fuissem, tamen Numidae atque in eadem mecum Africa geniti quam alienigenae et externi fidem experiri mallem; <span class="">section 16</span> quid Carthaginiensi ab Romano, quid filiae Hasdrubalis timendum sit, vides. si nulla re alia potes, morte me ut vindices ab Romanorum arbitrio, <span class="">section 17</span> oro obtestorque". forma erat insignis et florentissima aetas; itaque cum modo <span class="italics">genua modo</span> dextram amplectens in id, ne cui Romano traderetur, fidem exposceret, propiusque blanditias iam oratio esset quam preces, <span class="">section 18</span> non in misericordiam modo prolapsus est animus victoris, sed, ut est genus Numidarum in Venerem praeceps, amore captivae victor captus. data dextra in id, quod petebatur, obligandae fidei in regiam concedit. <span class="">section 19</span> institit deinde reputare secum ipse, quem ad modum promissi fidem praestaret. quod cum expedire non posset, ab amore temerarium atque impudens mutuatur consilium: <span class="">section 20</span> nuptias in eum ipsum diem parari repente iubet, ne quid relinqueret integri <span class="pagebreak" id="index.xml-pb-d30e589">[Page p.547]</span> aut Laelio aut ipsi Scipioni consulendi velut in captivam, quae Masinissae iam nupta foret. <span class="">section 21</span> factis nuptiis supervenit Laelius, et adeo non dissimulavit improbare se factum, ut primo etiam cum Syphace et ceteris captivis detractam <span class="corr">[eam]</span> <span class="italics">lecto</span> geniali mittere ad Scipionem conatus sit. <span class="">section 22</span> victus deinde precibus Masinissae orantis, ut arbitrium, utrius regum duorum fortunae accessio Sophoniba esset, ad Scipionem reiceret, misso Syphace et captivis ceteras urbes Numidiae, quae praesidiis regiis tenebantur, adiuvante Masinissa recipit.</p><p><span class="">chapter 13</span> <span class="">section 1</span> Syphacem in castra adduci cum esset nuntiatum, omnis velut ad spectaculum triumphi multitudo effusa est. <span class="">section 2</span> praecedebat ipse vinctus, sequebatur grex nobilium Numidarum. tum quantum quisque plurimum poterat, magnitudini Syphacis famaeque gentis victoriam suam augendo addebat: <span class="">section 3</span> illum esse regem, cuius tantum maiestati duo potentissimi in terris tribuerint populi, Romanus Carthaginiensisque, ut Scipio imperator suus ad amicitiam eius petendam, <span class="">section 4</span> relicta provincia Hispania exercituque, <span class="">section 5</span> duabus quinqueremibus in Africam navigaverit, Hasdrubal Poenorum imperator non ipse modo ad eum in regnum venerit, sed etiam filiam ei nuptum dederit. habuisse eum uno tempore in potestate duos imperatores Poenum Romanumque. <span class="">section 6</span> sicut ab dis immortalibus pars utraque hostiis mactandis pacem petisset, ita ab eo utrimque pariter amicitiam petitam. <span class="">section 7</span> iam tantas habuisse opes, ut Masinissam regno pulsum eo redegerit, ut vita eius fama mortis et latebris, ferarum modo in silvis rapto viventis, tegeretur. <span class="">section 8</span> his sermonibus circumstantium celebratus rex in praetorium ad Scipionem est perductus. movit et Scipionem cum fortuna pristina viri praesenti fortunae conlata, tum recordatio hospitii dextraeque datae et foederis publice ac privatim iuncti. <span class="">section 9</span> eadem haec et Syphaci animum dederunt <span class="corr">[in]</span> adloquendo victore. nam cum Scipio, quid sibi voluisset, <span class="pagebreak" id="index.xml-pb-d30e634">[Page p.548]</span> quaereret, qui non societatem solum abnuisset Romanam, <span class="">section 10</span> sed ultro bellum intulisset, tum ille peccasse quidem sese atque insanisse fatebatur, sed non tum demum, cum arma adversus populum Romanum cepisset; <span class="">section 11</span> exitum sui furoris eum fuisse, non principium; tum se insanisse, tum hospitia privata et publica foedera omnia ex animo eiecisse, cum Carthaginiensem matronam domum acceperit. <span class="">section 12</span> illis nuptialibus facibus regiam conflagrasse suam, illam furiam pestemque omnibus delenimentis animum suum avertisse atque alienasse nec conquiesse, donec ipsa manibus suis nefaria sibi arma adversus hospitem atque amicum induerit. <span class="">section 13</span> perdito tamen atque adflicto sibi hoc in miseriis solacii esse, quod in omnium hominum inimicissimi sibi domum ac penates eandem pestem ac furiam transisse videat. <span class="">section 14</span> neque prudentiorem neque constantiorem Masinissam quam Syphacem esse, etiam iuventa incautiorem; certe stultius illum atque intemperantius eam quam se duxisse. <span class="">chapter 14</span> <span class="">section 1</span> haec non hostili modo odio, sed amoris etiam stimulis, amatam apud aemulum cernens, cum dixisset, non mediocri cura Scipionis animum pepulit. <span class="">section 2</span> et fidem criminibus raptae prope inter arma nuptiae neque consulto neque expectato Laelio faciebant tamque praeceps festinatio, ut, quo die captam hostem vidisset, eodem matrimonio iunctam acciperet et ad penates hostis sui nuptiale sacrum conficeret. <span class="">section 3</span> et eo foediora haec videbantur Scipioni, quod ipsum in Hispania iuvenem nullius forma pepulerat captivae. haec secum volutanti Laelius ac Masinissa supervenerunt. quos cum pariter ambo et benigno vultu excepisset et egregiis laudibus frequenti praetorio celebrasset, abductum in secretum Masinissam sic adloquitur: <span class="">section 4</span> ,,aliqua te, Masinissa, existimo intuentem in me bona et principio in Hispania ad iungendam mecum amicitiam venisse et postea in Africa te ipsum spesque omnes tuas in fidem meam commisisse. <span class="">section 5</span> atqui nulla <span class="pagebreak" id="index.xml-pb-d30e660">[Page p.549]</span> earum virtus est, propter quas tibi adpetendus visus sim, qua ego aeque ac temperantia et continentia libidinum gloriatus fuerim. <span class="">section 6</span> hanc te quoque ad ceteras tuas eximias virtutes, Masinissa, adiecisse velim. non est, non—mihi crede—tantum ab hostibus armatis aetati nostrae periculi, quantum ab circumfusis undique voluptatibus. <span class="">section 7</span> qui eas temperantia sua frenavit ac domuit, multo maius decus maioremque victoriam sibi peperit, quam nos Syphace victo habemus. <span class="">section 8</span> quae me absente strenue ac fortiter fecisti libenter et commemoravi et memini; cetera te ipsum tecum reputare quam me dicente erubescere malo. Syphax populi Romani auspiciis victus captusque est. <span class="">section 9</span> itaque ipse, coniunx, regnum, ager, oppida, homines, qui incolunt, quidquid denique Syphacis fuit praeda populi Romani est, <span class="">section 10</span> et regem coniugemque eius, etiamsi non civis Carthaginiensis esset, etiamsi non patrem eius imperatorem hostium videremus, Romam oporteret mitti, ac senatus populique Romani de ea iudicium atque arbitrium esse, quae regem socium nobis alienasse atque in arma egisse praecipitem dicatur. <span class="">section 11</span> vince animum; cave deformes multa bona uno vitio et tot meritorum gratiam maiore culpa, quam causa culpae est, conrumpas."</p><p><span class="">chapter 15</span> <span class="">section 1</span> Masinissae haec audienti non rubor solum suffusus, sed lacrimae etiam obortae; et cum se quidem in potestate futurum imperatoris dixisset orassetque eum, ut, quantum res sineret, fidei suae temere obstrictae consuleret— <span class="">section 2</span> promisisse enim se in nullius potestatem <span class="corr">[eam]</span> traditurum—, ex praetorio in tabernaculum suum confusus concessit. <span class="">section 3</span> ibi arbitris remotis cum crebro suspiritu et gemitu, quod facile ab circumstantibus tabernaculum exaudiri posset, <span class="">section 4</span> aliquantum temporis consumpsisset, ingenti ad postremum edito gemitu fidum e servis vocat, sub cuius custodia regio more ad incerta fortunae venenum erat, <span class="">section 5</span> et <span class="corr">[mixtum]</span> in poculo ferre ad Sophonibam iubet ac simul <span class="pagebreak" id="index.xml-pb-d30e702">[Page p.550]</span> nuntiare Masinissam libenter primam ei fidem praestaturum fuisse, quam vir uxori debuerit; quoniam eius arbitrium, qui possint, adimant, secundam fidem praestare, ne viva in potestatem Romanorum veniat. memor patris imperatoris patriaeque et duorum regum, <span class="">section 6</span> quibus nupta fuisset, sibi ipsa consuleret. hunc nuntium ac simul venenum ferens minister cum ad Sophonibam venisset, <span class="">section 7</span> ,,accipio" inquit ,,nuptiale munus, nec ingratum, si nihil maius vir uxori praestare potuit. hoc tamen nuntia, melius me morituram fuisse, si non in funere meo nupsissem." <span class="">section 8</span> non locuta est ferocius quam acceptum poculum nullo trepidationis signo dato inpavide hausit. <span class="">section 9</span> quod ubi nuntiatum est Scipioni, ne quid aeger animi ferox iuvenis gravius consuleret, accitum eum extemplo nunc solatur nunc, <span class="">section 10</span> quod temeritatem temeritate alia luerit tristioremque rem, quam necesse fuerit, fecerit, leniter castigat. <span class="">section 11</span> postero die ut a praesenti motu averteret animum eius, in tribunal escendit et contionem advocari iussit. ibi Masinissam, primum regem appellatum eximiisque ornatum laudibus, aurea corona, aurea patera, sella curuli et scipione eburneo, toga picta et palmata tunica donat. <span class="">section 12</span> addit verbis honorem: neque magnificentius quicquam triumpho apud Romanos neque triumphantibus ampliorem eo ornatum esse, quo unum omnium externorum dignum Masinissam populus Romanus ducat. <span class="">section 13</span> Laelium deinde et ipsum conlaudatum aurea corona donat; et alii militares viri, prout a quoque navata opera erat, donati. <span class="">section 14</span> his honoribus mollitus regis animus erectusque in spem propinquam sublato Syphace <span class="corr">[omnis]</span> Numidiae potiundae.</p><p><span class="">chapter 16</span> <span class="">section 1</span> Scipio C. Laelio cum Syphace aliisque captivis Romam misso, cum quibus et Masinissae legati profecti sunt, ipse ad Tyneta rursus castra refert et quae munimenta inchoaverat permunit. <span class="">section 2</span> Carthaginienses non brevi solum, sed prope vano gaudio ab satis prospera in praesens oppugnatione classis perfusi, <span class="pagebreak" id="index.xml-pb-d30e738">[Page p.551]</span> post famam <span class="corr">[capti]</span> Syphacis, in quo plus prope quam in Hasdrubale atque exercitu suo spei reposuerant, perculsi, <span class="">section 3</span> iam nullo auctore belli ultra audito oratores ad pacem petendam mittunt triginta seniorum principes; <span class="">section 4</span> id erat sanctius apud illos consilium maximaque ad ipsum senatum regendum vis. qui ubi in castra Romana et in praetorium pervenerunt, more adulantium—accepto, credo, ritu ex ea regione, ex qua oriundi erant—procubuerunt. <span class="">section 5</span> conveniens oratio tam humili adulationi fruit, non culpam purgantium, sed transferentium initium culpae in Hannibalem potentiaeque eius fautores. <span class="">section 6</span> veniam civitati petebant civium temeritate bis iam eversae, incolumi futurae iterum hostium beneficio; <span class="">section 7</span> imperium ex victis hostibus populum Romanum, non perniciem petere; <span class="">section 8</span> paratis oboedienter servire imperaret, quae vellet. Scipio et venisse ea spe in Africam se ait et spem suam prospero belli eventu auctam, victoriam se, non pacem domum reportaturum esse; <span class="">section 9</span> tamen, cum victoriam prope in manibus habeat, pacem non abnuere, ut omnes gentes sciant populum Romanum et suscipere iuste bella et finire. <span class="">section 10</span> leges pacis se has dicere: captivos et perfugas et <span class="corr">[fugitiuos]</span> restituant; exercitus ex Italia et Gallia deducant; Hispania abstineant; insulis omnibus, quae inter Italiam atque Africam sint, decedant; <span class="">section 11</span> naves longas praeter viginti omnes tradant, tritici quingenta, hordei trecenta milia modium. <span class="">section 12</span> pecuniae summam quantam imperaverit, parum convenit; alibi quinque milia talentum, alibi quinque milia pondo argenti, alibi duplex stipendium militibus imperatum invenio. <span class="">section 13</span> ,,his condicionibus" inquit ,,placeatne pax triduum ad consultandum dabitur. si placuerit, mecum indutias facite, <span class="">section 14</span> Romam ad senatum mittite legatos". ita dimissi Carthaginienses nullas recusandas condiciones pacis cum censuissent, <span class="">section 15</span> quippe qui moram temporis quaererent, dum Hannibal in Africam traiceret, legatos alios ad Scipionem, ut indutias facerent, alios Romam ad <span class="pagebreak" id="index.xml-pb-d30e781">[Page p.552]</span> pacem petendam mittunt, ducentes paucos in speciem captivos perfugasque et <span class="corr">[fugitiuos]</span> , quo impetrabilior pax esset.</p><p><span class="">chapter 17</span> <span class="">section 1</span> multis ante diebus Laelius cum Syphace primoribusque Numidarum captivis Romam venit, quaeque in Africa gesta essent, omnia ordine exposuit patribus, ingenti hominum et in praesens laetitia et in futurum spe. <span class="">section 2</span> consulti inde patres regem in custodiam Albam mittendum censuerunt, Laelium retinendum, donec legati Carthaginienses venirent. <span class="">section 3</span> supplicatio in quadriduum decreta est. P. Aelius praetor senatu misso et contione inde advocata cum C. Laelio in rostra escendit. <span class="">section 4</span> ibi vero audientes fusos Carthaginiensium exercitus, devictum et captum ingentis nominis regem, Numidiam omnem egregia victoria peragratam, <span class="">section 5</span> <span class="corr">[tacitum]</span> continere gaudium non poterant, quin clamoribus quibusque aliis multitudo solet laetitiam inmodicam significarent. <span class="">section 6</span> itaque praetor extemplo edixit, uti aeditui aedes sacras omnes tota urbe aperirent, circumeundi salutandique deos agendique grates per totum diem populo potestas fieret. <span class="">section 7</span> postero die legatos Masinissae in senatum introduxit. gratulati primum senatui sunt, quod P. Scipio prospere res in Africa gessisset; <span class="">section 8</span> deinde gratias egerunt, quod Masinissam non appellasset modo regem, sed fecisset restituendo in paternum regnum, in quo post Syphacem sublatum, si ita patribus visum esset, sine metu et certamine esset regnaturus, <span class="">section 9</span> dein conlaudatum pro contione amplissimis decorasset donis, quibus ne indignus esset, et dedisse operam Masinissam et porro daturum esse. <span class="">section 10</span> petere, ut regium nomen ceteraque Scipionis beneficia et munera senatus decreto confirmaret; <span class="">section 11</span> et, nisi molestum esset, illud quoque petere Masinissam, ut Numidas captivos, qui Romae in custodia essent, remitterent; id sibi amplum apud populares futurum esse. <span class="">section 12</span> ad ea responsum legatis: rerum gestarum prospere in Africa communem sibi cum rege gratulationem <span class="pagebreak" id="index.xml-pb-d30e825">[Page p.553]</span> esse; Scipionem recte atque ordine videri fecisse, quod eum regem appellaverit, et quidquid aliud fecerit, quod cordi foret Masinissae, ea patres comprobare ac laudare. <span class="">section 13</span> munera, quae legati ferrent regi, decreverunt sagula purpurea duo cum fibulis aureis singulis et lato clavo tunicis, equos duo phaleratos, bina equestria arma cum loricis, et tabernacula militaremque supellectilem, qualem praeberi consuli mos esset. <span class="">section 14</span> haec regi praetor mittere iussus. legatis in singulos dona ne minus quinum milium, comitibus eorum milium aeris, et vestimenta bina legatis, singula comitibus Numidisque, qui ex custodia emissi redderentur regi; ad hoc aedes liberae, loca, lautia legatis decreta.</p><p><span class="">chapter 18</span> <span class="">section 1</span> eadem aestate, qua haec decreta Romae et in Africa gesta sunt, P. Quinctilius Varus praetor et M. Cornelius proconsul in agro Insubrum Gallorum cum Magone Poeno signis conlatis pugnarunt. praetoris legiones in prima acie fuerunt; <span class="">section 2</span> Cornelius suas in subsidiis tenuit, ipse ad prima signa equo advectus; proque duobus cornibus praetor ac proconsul milites ad inferenda in hostes signa summa vi hortabantur. <span class="">section 3</span> postquam nihil commovebant, tum Quinctilius Cornelio: ,,lentior, ut vides, fit pugna, et induratur praeter spem resistendo hostium timor, ac, ne vertat in audaciam, periculum est. <span class="">section 4</span> equestrem procellam excitemus oportet, si turbare ac statu movere volumus. itaque vel tu ad prima signa proelium sustine, ego inducam in pugnam equites; vel ego hic in prima acie rem geram, tu quattuor legionum equites in hostem emitte". <span class="">section 5</span> utram vellet praetor muneris <span class="corr">[partem]</span> proconsule accipiente, Quinctilius praetor cum filio, cui Marco praenomen erat, inpigro iuvene ad equites pergit iussosque escendere in equos repente in hostem emittit. <span class="">section 6</span> tumultum equestrem auxit clamor ab legionibus additus. nec stetisset hostium acies, ni Mago ad primum equitum motum paratos elephantos <span class="pagebreak" id="index.xml-pb-d30e854">[Page p.554]</span> extemplo in proelium induxisset. <span class="">section 7</span> ad quorum stridorem odoremque et aspectum territi equi vanum equestre auxilium fecerunt. et ut turbae permixtus, ubi cuspide uti et comminus gladio posset, roboris maioris Romanus eques erat, ita in ablatum paventibus procul equis melius ex intervallo Numidae iaculabantur. <span class="">section 8</span> simul et peditum legio duodecima, magna ex parte caesa, pudore magis quam viribus tenebat locum; <span class="">section 9</span> nec diutius tenuisset, ni ex subsidiis tertia decuma legio in primam aciem inducta proelium dubium excepisset. Mago quoque ex subsidiis Gallos integrae legioni opposuit. <span class="">section 10</span> quibus haud magno certamine fusis hastati legionis undecimae conglobant sese atque elephantos iam etiam peditum aciem turbantes invadunt. <span class="">section 11</span> in quos cum pila confertos coniecissent, nullo ferme frustra emisso omnes retro in aciem suorum averterunt; quattuor gravati vulneribus conruerunt. <span class="">section 12</span> tum primum commota hostium acies, simul omnibus equitibus, ut aversos videre elephantos, ad augendum pavorem ac tumultum effusis. sed donec stetit ante signa Mago, gradum sensim referentes ordines et tenorem pugnae servabant; <span class="">section 13</span> postquam femine transfixo cadentem auferrique proelio prope exsanguem videre, extemplo in fugam omnes versi. ad quinque milia hostium eo die caesa et signa militaria duo et viginti capta. <span class="">section 14</span> nec Romanis incruenta victoria fuit: duo milia et trecenti de exercitu praetoris, pars multo maxima ex legione duodecima amissi; <span class="">section 15</span> inde et tribuni militum duo, M. Cosconius et M. Maevius; tertiae decimae quoque legionis, quae postremo proelio adfuerat, C. Helvius tribunus militum in restituenda pugna cecidit, et duo et viginti ferme inlustres equites obtriti ab elephantis cum centurionibus aliquot perierunt. et longius certamen fuisset, ni vulnere ducis concessa victoria esset.</p><p><span class="">chapter 19</span> <span class="">section 1</span> Mago proximae silentio noctis profectus, quantum pati viae per vulnus poterat itineribus extentis, ad mare in Ligures Ingaunos pervenit. <span class="">section 2</span> ibi eum <span class="pagebreak" id="index.xml-pb-d30e884">[Page p.555]</span> legati ab Carthagine paucis ante diebus in sinum Gallicum adpulsis navibus adierunt iubentes primo quoque tempore in Africam traicere; <span class="">section 3</span> id et fratrem eius Hannibalem—nam ad eum quoque isse legatos eadem iubentes—facturum; non in eo esse Carthaginiensium res, ut Galliam atque Italiam armis obtineant. <span class="">section 4</span> Mago non imperio modo senatus periculoque patriae motus, sed metuens etiam, ne victor hostis moranti instaret, Liguresque ipsi, relinqui Italiam a Poenis cernentes, ad eos, quorum mox in potestate futuri essent, <span class="">section 5</span> deficerent, simul sperans leniorem in navigatione quam in via iactationem vulneris fore et curationi omnia commodiora, impositis copiis in naves profectus, vixdum superata Sardinia ex vulnere moritur. naves quoque aliquot Poenorum disiectae in alto a classe Romana, quae circa Sardiniam erat, capiuntur. <span class="">section 6</span> haec terra marique in parte Italiae qua iacet ad Alpes, gesta.</p><p>consul C. Servilius nulla memorabili re in provincia Etruria Galliaque— <span class="">section 7</span> nam eo quoque processerat—gesta, patre C. Servilio et C. Lutatio ex servitute post sextum decimum annum receptis, qui ad vicum Tannetum a Bois capti fuerant, <span class="">section 8</span> hinc patre, hinc Catulo lateri circumdatis privato magis quam publico decore insignis Romam rediit. <span class="">section 9</span> latum ad populum est, ne C. Servilio fraudi esset, quod patre, qui sella curuli sedisset, vivo, cum id ignoraret, tribunus plebis atque aedilis plebis fuisset, contra quam sanctum legibus erat. hac rogatione perlata in provinciam rediit.</p><p><span class="">section 10</span> ad Cn. Servilium consulem qui in Bruttiis erat, Consentia, Aufugum, Bergae, Besidiae, Ocriculum, Lymphaeum, Argentanum, Clampetia multique ignobiles populi, senescere Punicum bellum cernentes, defecere. <span class="">section 11</span> idem consul cum Hannibale in agro Crotoniensi acie conflixit. obscura eius pugnae fama est. Valerius Antias quinque milia hostium caesa ait; quae tanta res <span class="pagebreak" id="index.xml-pb-d30e909">[Page p.556]</span> est, ut aut impudenter ficta sit aut neglegenter praetermissa. <span class="">section 12</span> nihil certe ultra rei in Italia ab Hannibale gestum; nam ad eum quoque legati ab Carthagine vocantes in Africam iis forte diebus, quibus ad Magonem, venerunt. <span class="">chapter 20</span> <span class="">section 1</span> frendens gemensque ac vix lacrimis temperans dicitur legatorum verba audisse. <span class="">section 2</span> postquam edita sunt mandata ,,iam non perplexe" inquit, ,,sed palam revocant, qui vetando supplementum et pecuniam mitti iam pridem retrahebant. <span class="">section 3</span> vicit ergo Hannibalem non populus Romanus, totiens caesus fugatusque, sed senatus Carthaginiensis obtrectatione atque invidia. <span class="">section 4</span> neque hac deformitate reditus mei tam P. Scipio <span class="corr">[exsultabit]</span> atque efferet sese quam Hanno, qui domum nostram, quando alia re non potuit, <span class="">section 5</span> ruina Carthaginis oppressit". iam hoc ipsum praesagiens animo praeparaverat ante naves. itaque inutili militum turba praesidii specie in oppida Bruttii agri, quae pauca metu magis quam fide continebantur, dimissa, <span class="">section 6</span> quod roboris in exercitu erat in Africam transvexit, multis Italici generis, qui in Africam secuturos abnuentes concesserant in Iunonis Laciniae delubrum inviolatum ad eam diem, in templo ipso foede interfectis. <span class="">section 7</span> raro quemquam alium patriam exilii causa relinquentem tam maestum abisse ferunt quam Hannibalem hostium terra excedentem. respexisse saepe Italiae litora, et deos hominesque accusantem in se quoque ac suum ipsius caput execratum, <span class="">section 8</span> quod non cruentum ab Cannensi victoria militem Romam duxisset. Scipionem ire ad Carthaginem ausum, qui consul hostem Poenum in Italia non vidisset; <span class="">section 9</span> se centum milibus armatorum ad Trasumennum, ad Cannas caesis circa Casilinum Cumasque et Nolam consenuisse. haec accusans querensque ex diutina possessione Italiae est detractus. <span class="">chapter 21</span> <span class="">section 1</span> Romam per eosdem dies et <span class="corr">[Magonem]</span> et Hannibalem profectos adlatum est. cuius duplicis gratulationis minuit laetitiam, et quod parum duces in <span class="pagebreak" id="index.xml-pb-d30e952">[Page p.557]</span> retinendis iis, cum id mandatum ab senatu esset, aut animi aut virium habuisse videbantur, <span class="">section 2</span> et quod solliciti erant, omni belli mole in unum exercitum ducemque inclinata quo evasura esset res.</p><p><span class="">section 3</span> per eosdem dies legati Saguntini venerunt conprensos cum pecunia adducentes Carthaginienses, qui ad conducenda auxilia in Hispaniam traiecissent. <span class="">section 4</span> ducenta et quinquaginta auri, octingenta pondo argenti in vestibulo curiae posuerunt. <span class="">section 5</span> hominibus acceptis et in carcerem conditis, auro argentoque reddito gratiae legatis actae atque insuper munera data ac naves, quibus in Hispaniam reverterentur.</p><p><span class="">section 6</span> mentio deinde ab senioribus facta est segnius homines bona quam mala sentire; transitu in Italiam Hannibalis quantum terroris pavorisque esse <span class="corr">[meminisse;]</span> <span class="">section 7</span> quas deinde clades, quos luctus <span class="corr">[incidisse.]</span> visa castra hostium e muris urbis; quae vota singulorum universorumque fuisse! quotiens in conciliis voces manus ad caelum porgentium auditas, <span class="">section 8</span> en umquam ille dies futurus esset, quo vacuam hostibus Italiam bona pace florentem visuri essent! <span class="">section 9</span> dedisse tandem id deos sexto decimo demum anno, nec esse, qui deis grates agendas censeat; adeo ne advenientem quidem gratiam homines benigne accipere, nedum ut praeteritae satis memores sint. <span class="">section 10</span> conclamatum deinde ex omni parte curiae est, uti referret P. Aelius praetor; decretumque, ut quinque dies circa omnia pulvinaria supplicaretur, victumaeque maiores immolarentur centum viginti.</p><p><span class="">section 11</span> iam dimisso Laelio legatisque Masinissae cum Carthaginiensium legatos de pace ad senatum venientes Puteolis visos, inde terra venturos adlatum esset, revocari C. Laelium placuit, ut coram eo de pace ageretur. <span class="">section 12</span> Q. Fulvius Gillo, legatus Scipionis, Carthaginienses Romam <span class="corr">[adduxit;]</span> quibus vetitis ingredi urbem hospitium in villa publica, senatus ad aedem Bellonae datus est.</p><div class="pagebreak" id="index.xml-pb-d30e1002">[Page p.558]</div><p><span class="">chapter 22</span> <span class="">section 1</span> orationem eandem ferme quam apud Scipionem habuerunt, culpam omnem belli a publico consilio in Hannibalem vertentes: <span class="">section 2</span> eum iniussu senatus non Alpes modo sed Hiberum quoque transgressum, nec Romanis solum sed ante etiam Saguntinis privato consilio bellum intulisse; senatui ac populo Carthaginiensi, <span class="">section 3</span> si quis vere aestimet, foedus ad eam diem inviolatum esse cum Romanis. <span class="">section 4</span> itaque nihil aliud sibi mandatum esse uti peterent, quam ut in ea pace, quae postremo cum C. Lutatio facta esset, manere liceret. cum more tradito <span class="strikethrough">a</span> patribus potestatem interrogandi, <span class="">section 5</span> si quis quid vellet, legatos praetor fecisset, senioresque, qui foederibus interfuerant, alii alia interrogarent, nec meminisse se per aetatem—etenim omnes ferme iuvenes erant— <span class="">section 6</span> dicerent legati, conclamatum ex omni parte curiae est Punica fraude electos, qui veterem pacem repeterent, cuius ipsi non meminissent.</p><p><span class="">chapter 23</span> <span class="">section 1</span> Emotis deinde curia legatis sententiae interrogari coeptae. M. Livius C. Servilium consulem, qui propior esset, arcessendum, ut coram eo de pace ageretur, censebat; <span class="">section 2</span> cum de re maiore, quam quanta ea esset, consultatio incidere non posset, non videri sibi absente consulum altero ambobusve <span class="corr">[eam]</span> rem agi satis ex dignitate populi Romani esse. <span class="">section 3</span> Q. Metellus, qui triennio ante consul dictatorque fuerat: cum P. Scipio caedendo exercitus, agros populando in <span class="corr">[eam]</span> necessitatem hostes compulisset, ut supplices pacem peterent, et nemo omnium verius existumare posset, qua mente ea pax peteretur, <span class="">section 4</span> quam qui ante portas Carthaginis bellum gereret, nullius alterius consilio quam Scipionis accipiendam abnuendamve pacem esse. <span class="">section 5</span> M. Valerius Laevinus qui bis consul fuerat, speculatores, non legatos venisse arguebat iubendosque Italia excedere et custodes cum iis usque ad naves mittendos Scipionique scribendum, ne bellum remitteret. <span class="">section 6</span> Laelius Fulviusque adiecerunt et Scipionem in eo positam habuisse spem pacis, si Hannibal et Mago ex <span class="pagebreak" id="index.xml-pb-d30e1052">[Page p.559]</span> Italia non revocarentur. <span class="">section 7</span> ceterum omnia simulaturos Carthaginienses duces eos exercitusque expectantes; deinde quamvis recentium foederum et deorum omnium oblitos bellum gesturos. <span class="">section 8</span> eo magis in Laevini sententiam discessum. legati pace infecta ac prope sine responso dimissi.</p><p><span class="">chapter 24</span> <span class="">section 1</span> per eos dies Cn. Servilius consul, haud dubius, quin pacatae Italiae penes se gloria esset, velut pulsum ab se Hannibalem persequens in Siciliam, inde in Africam transiturus, traiecit. <span class="">section 2</span> quod ubi Romae vulgatum est, primo censuerant patres, ut praetor scriberet consuli senatum aequum censere in Italiam reverti eum; <span class="">section 3</span> dein cum praetor spreturum eum litteras suas diceret, dictator ad id ipsum creatus P. Sulpicius pro iure maioris imperii consulem in Italiam revocavit. <span class="">section 4</span> reliquum anni cum M. Servilio magistro equitum circumeundis Italiae urbibus, quae bello alienatae fuerant, noscendisque singularum causis consumpsit.</p><p><span class="">section 5</span> per indutiarum tempus <span class="strikethrough">et</span> ex Sardinia a P. Lentulo praetore centum onerariae naves cum commeatu viginti rostratarum praesidio et ab hoste et ab tempestatibus mari tuto in Africam transmiserunt. <span class="">section 6</span> Cn. Octavio ducentis onerariis, triginta longis navibus ex Sicilia traicienti non eadem fortuna fuit. <span class="">section 7</span> in conspectum ferme Africae prospero cursu evectum primo destituit ventus, dein versus in Africum turbavit ac passim naves disiecit. <span class="">section 8</span> ipse cum rostratis per adversos fluctus ingenti remigum labore enisus Apollinis promunturium tenuit; <span class="">section 9</span> onerariae pars maxima ad Aegimurum — insula ea sinum ab alto claudit, in quo sita Carthago est, triginta ferme milia ab urbe—, aliae adversus urbem ipsam ad Calidas Aquas delatae sunt. <span class="">section 10</span> omnia in conspectu Carthaginis erant. itaque ex tota urbe in forum concursum est; magistratus senatum vocare; populus in curiae vestibulo fremere, ne tanta ex oculis manibusque amitteretur praeda. <span class="">section 11</span> cum quidam <span class="pagebreak" id="index.xml-pb-d30e1091">[Page p.560]</span> pacis petitae, alii indutiarum—necdum enim dies exierat—fidem opponerent, permixto paene senatus populique concilio consensum est, ut classem quinquaginta navium Hasdrubal Aegimurum traiceret, inde per litora portusque dispersas Romanas naves colligeret. <span class="">section 12</span> desertae fuga nautarum primum ab Aegimuro, deinde ab Aquis onerariae Carthaginem puppibus tractae sunt.</p><p><span class="">chapter 25</span> <span class="">section 1</span> nondum ab Roma reverterant legati, neque sciebatur, quae senatus Romani de bello aut pace sententia esset, necdum indutiarum dies exierat; <span class="">section 2</span> eo indigniorem iniuriam ratus Scipio, ab iis, qui petissent pacem et indutias, et spem pacis et fidem indutiarum violatam esse, legatos Carthaginem L. Baebium, L. Sergium, L. Fabium extemplo misit. <span class="">section 3</span> qui cum multitudinis concursu prope violati essent nec reditum tutiorem futurum cernerent, petierunt a magistratibus, quorum auxilio vis prohibita erat, ut naves mitterent, quae se prosequerentur. <span class="">section 4</span> datae triremes duae cum ad Bagradam flumen pervenissent, unde castra Romana conspiciebantur, Carthaginem rediere. classis Punica ad Uticam stationem habebat. <span class="">section 5</span> ex ea tres quadriremes — seu clam misso a Carthagine nuntio, ut id fieret, seu Hasdrubale, qui classi praeerat, sine publica fraude auso facinus— <span class="">section 6</span> quinqueremem Romanam superantem promunturium ex alto repente adgressae sunt. sed neque rostro ferire celeritate sua praeterlabentem poterant, <span class="">section 7</span> neque transilire armati ex humilioribus in altiorem navem, et defendebatur egregie, quoad tela suppeditarunt. quis deficientibus iam nulla alia res eam quam propinquitas terrae multitudoque a castris in litus effusa tueri potuit. <span class="">section 8</span> concitatam enim remis, quanto maximo impetu poterant, in terram cum immisissent, navis tantum iactura facta, incolumes ipsi evaserunt. <span class="">section 9</span> ita alio super aliud scelere cum <span class="corr">[haud]</span> dubie indutiae ruptae essent, Laelius Fulviusque ab Roma cum legatis Carthaginiensibus supervenerunt. <span class="">section 10</span> quibus <span class="pagebreak" id="index.xml-pb-d30e1127">[Page p.561]</span> Scipio, etsi non indutiarum modo fides a Carthaginiensibus sed ius etiam gentium in legatis violatum esset, tamen se nihil nec institutis populi Romani nec suis moribus indignum in iis facturum esse cum dixisset, dimissis legatis bellum parabat.</p><p><span class="">section 11</span> Hannibali iam terrae adpropinquanti iussus e nauticis unus escendere in malum, ut specularetur, quam tenerent regionem, <span class="">section 12</span> cum dixisset sepulchrum dirutum proram spectare, abominatus praetervehi iusso gubernatore ad Leptim adpulit classem atque ibi copias exposuit.</p><p><span class="">chapter 26</span> <span class="">section 1</span> haec eo anno in Africa gesta; insequentia excedunt in eum annum, quo M. Servilius Geminus, qui tum magister equitum erat, et Ti. Claudius Nero consules facti sunt. <span class="">section 2</span> ceterum exitu superioris anni cum legati sociarum urbium ex Graecia questi essent vastatos agros ab regiis praesidiis profectosque in Macedoniam legatos ad res repetendas non admissos ad Philippum regem, <span class="">section 3</span> simul nuntiassent quattuor milia militum cum Sopatro duce traiecta in Africam dici, ut essent Carthaginiensibus praesidio, et pecuniae aliquantum una missum, <span class="">section 4</span> legatos ad regem, qui haec adversus foedus facta videri patribus nuntiarent, mittendos censuit senatus. missi C. Terentius Varro, C. Mamilius, M. Aurelius. iis tres quinqueremes datae.</p><p><span class="">section 5</span> annus insignis incendio ingenti quo clivus Publicius ad solum exustus est, et aquarum magnitudine et annonae vilitate fuit, praeterquam quod pace omnis Italia erat aperta, <span class="">section 6</span> etiam quod magnam vim frumenti ex Hispania missam M. Valerius Falto et M. Fabius Buteo aediles curules quaternis aeris vicatim populo discripserunt.</p><p><span class="">section 7</span> eodem anno Q. Fabius Maximus moritur exactae aetatis, si quidem verum est augurem duos et sexaginta annos fuisse, quod quidam auctores sunt. <span class="">section 8</span> vir certe fuit dignus tanto cognomine, vel si novum ab <span class="pagebreak" id="index.xml-pb-d30e1160">[Page p.562]</span> eo inciperet. superavit paternos honores, avitos aequavit. pluribus victoriis et maioribus proeliis avus insignis Rullus; sed omnia aequare unus hostis <span class="corr">[Hannibal]</span> potest. <span class="">section 9</span> cautior tamen quam promptior hic habitus; et sicut dubites, utrum ingenio cunctator fuerit an quia ita bello proprie, quod tum gerebatur, aptum erat, sic nihil certius est quam unum hominem nobis cunctando rem restituisse, sicut Ennius ait. <span class="">section 10</span> augur in locum eius inauguratus Q. Fabius Maximus filius; in eiusdem locum pontifex—nam duo sacerdotia habuit—Ser. Sulpicius Galba. <span class="">section 11</span> Ludi Romani diem unum plebei ter toti instaurati ab aedilibus M. Sextio Sabino et Cn. Tremellio Flacco. ii ambo praetores facti et cum iis C. Livius Salinator et C. Aurelius Cotta. <span class="">section 12</span> comitia eius anni utrum C. Servilius consul habuerit an, quia eum res in Etruria tenuerint quaestiones ex senatus consulto de coniurationibus principum habentem, dictator ab eo dictus P. Sulpicius, incertum ut sit, diversi auctores faciunt. <span class="">chapter 27</span> <span class="">section 1</span> principio insequentis anni M. Servilius et Ti. Claudius senatu in Capitolium vocato de provinciis rettulerunt. <span class="">section 2</span> Italiam atque Africam in sortem coici, Africam ambo cupientes, volebant. ceterum Q. Metello maxime adnitente neque negata neque data est Africa; <span class="">section 3</span> consules iussi cum tribunis plebis agere, ut, si iis videretur, populum rogarent, quem vellent in Africa bellum gerere. omnes tribus P. Scipionem iusserunt. <span class="">section 4</span> nihilo minus consules provinciam Africam — ita enim senatus decreverat—in sortem coniecerunt. <span class="">section 5</span> Ti. Claudio Africa evenit, ut quinquaginta navium classem, omnes quinqueremes, in Africam traiceret parique imperio cum P. Scipione <span class="strikethrough">imperator</span> esset; <span class="">section 6</span> M. Servilius Etruriam sortitus. in eadem provincia et C. Servilio prorogatum imperium, si consulem manere ad urbem senatu placuisset. <span class="">section 7</span> praetores M. Sextius Galliam est sortitus, ut duas legiones provinciamque <span class="pagebreak" id="index.xml-pb-d30e1198">[Page p.563]</span> traderet ei P. Quinctilius Varus; C. Livius Bruttios cum duabus legionibus, quibus P. Sempronius proconsul priore anno praefuerat; <span class="">section 8</span> Cn. Tremellius Siciliam, ut a P. Villio Tappulo praetore prioris anni provinciam et duas legiones acciperet; Villius pro praetore viginti navibus longis et militibus mille oram Siciliae tutaretur; <span class="">section 9</span> M. Pomponius viginti navibus reliquis mille et quingentos milites Romam deportaret; C. Aurelio Cottae urbana evenit. <span class="">section 10</span> ceteris ita, uti quisque obtinebant provincias exercitusque, prorogata imperia. sedecim non amplius eo anno legionibus defensum imperium est. <span class="">section 11</span> et ut placatis dis omnia inciperent agerentque, ludos, quos M. Claudio Marcello, T. Quinctio consulibus T. Manlius dictator, quasque hostias maiores voverat, si per quinquennium res publica eodem statu fuisset, ut eos ludos consules, priusquam ad bellum proficiscerentur, facerent. <span class="">section 12</span> ludi in circo per quadriduum facti, hostiaeque quibus votae erant dis caesae.</p><p><span class="">chapter 28</span> <span class="">section 1</span> inter haec simul spes simul cura in dies crescebat, nec satis certum constare apud animos poterat, utrum gaudio dignius esset Hannibalem post sextum decimum annum ex Italia decedentem vacuam possessionem eius reliquisse populo Romano, an magis metuendum, quod incolumi exercitu in Africam transisset: <span class="">section 2</span> locum nimirum, non periculum mutatum; cuius tantae dimicationis vatem, qui nuper decessisset, Q. Fabium <span class="corr">[haud]</span> frustra canere solitum graviorem in sua terra futurum hostem Hannibalem, quam in aliena fuisset. <span class="">section 3</span> nec Scipioni aut cum Syphace, inconditae barbariae rege, cui Statorius semilixa docere exercitus solitus sit, aut cum socero eius Hasdrubale, fugacissimo duce, rem futuram aut tumultuariis exercitibus ex agrestium semermi turba subito conlectis, sed cum Hannibale, <span class="">section 4</span> prope nato in praetorio patris, fortissimi ducis, alito atque educato inter arma, puero quondam milite, <span class="">section 5</span> vixdum iuvene imperatore, qui senex vincendo <span class="pagebreak" id="index.xml-pb-d30e1231">[Page p.564]</span> factus Hispanias, Gallias, Italiam ab Alpibus ad fretum monumentis ingentium rerum complesset. ducere exercitum aequalem stipendiis suis, duratum omnium rerum patientia, quas vix fides fiat homines passos, perfusum miliens cruore Romano, exuvias non militum tantum sed etiam imperatorum portantem. <span class="">section 6</span> multos occursuros Scipioni in acie, qui praetores, qui imperatores, qui consules Romanos manu sua occidissent, muralibus vallaribusque insignes coronis, pervagatos capta castra, captas urbes Romanas. <span class="">section 7</span> non esse hodie tot fasces magistratibus populi Romani, quot captos ex caede imperatorum prae se ferre posset Hannibal. has formidines agitando animis ipsi curas et metus augebant, <span class="">section 8</span> etiam quod, cum adsuessent per aliquot annos bellum ante oculos aliis atque aliis in Italiae partibus lenta spe in nullum propinquum debellandi finem gerere, erexerant omnium animos Scipio et Hannibal, velut ad supremum certamen comparati duces. <span class="">section 9</span> eis quoque, quibus erat ingens in Scipione fiducia et victoriae spes, quo magis in propinquam eam imminebant animis, eo curae intentiores erant. <span class="corr">[haud]</span> dispar habitus animorum Carthaginiensibus erat, <span class="">section 10</span> quos modo petisse pacem, intuentes Hannibalem ac rerum gestarum eius magnitudinem, paenitebat, modo, cum respicerent bis sese acie victos, <span class="">section 11</span> Syphacem captur, pulsos se Hispania, pulsos Italia, atque ea omnia unius virtute et consilio Scipionis facta, velut fatalem eum ducem in exitium suum natum horrebant.</p><p><span class="">chapter 29</span> <span class="">section 1</span> iam Hadrumetum pervenerat Hannibal, unde, ad reficiendum ex iactatione maritima militem paucis diebus sumptis, excitus pavidis nuntiis omnia circa Carthaginem obtineri armis adferentium, magnis itineribus Zamam contendit. <span class="">section 2</span> Zama quinque dierum iter ab Carthagine abest. inde praemissi speculatores cum excepti ab custodibus Romanis deducti ad Scipionem essent, traditos eos tribunos militum iussosque omisso metu visere omnia per castra, qua vellent, <span class="pagebreak" id="index.xml-pb-d30e1260">[Page p.565]</span> circumduci iussit; <span class="">section 3</span> percunctatusque, satin' per commodum omnia explorassent, datis, qui prosequerentur, retro ad Hannibalem dimisit. <span class="">section 4</span> Hannibal nihil quidem eorum, quae nuntiabantur—nam et Masinissam cum sex milibus peditum, quattuor equitum venisse eo ipso forte die adferebant—, laeto animo audivit, maxime hostis fiducia <span class="italics">audaciaque,</span> non de nihilo profecto concepta, perculsus est. <span class="">section 5</span> itaque quamquam et ipse causa belli erat et adventu sua turbaverat et pactas indutias et spem foederum, tamen, si integer quam si victus peteret pacem, aequiora impetrari posse ratus, nuntium ad Scipionem misit, ut conloquendi secum potestatem faceret. <span class="">section 6</span> id utrum sua sponte fecerit an publico consilio, neutrum cur adfirmem habeo. <span class="">section 7</span> Valerius Antias primo proelio victum eum ab Scipione, quo duodecim milia armatorum in acie sint caesa, mille et septingenti capti, legatum cum aliis decem legatis tradit in castra ad Scipionem venisse. <span class="">section 8</span> ceterum Scipio cum conloquium haud abnuisset, ambo ex composite duces castra protulerunt, ut coire ex propinquo possent. <span class="">section 9</span> Scipio <span class="corr">[haud]</span> procul Naraggara urbe, cum ad cetera loco opportuno tum quod aquatio intra teli coniectum erat, consedit. <span class="">section 10</span> Hannibal tumulum a quattuor milibus inde, tutum commodumque alioqui, nisi quod longinquae aquationis erat, cepit. ibi in medio locus conspectus undique, ne quid insidiarum esset, delectus.</p><p><span class="">chapter 30</span> <span class="">section 1</span> summotis pari spatio armatis cum singulis interpretibus congressi sunt, non suae modo aetatis maximi duces, sed omnis ante se memoriae, omnium gentium cuilibet regum imperatorumve pares. <span class="">section 2</span> paulisper alter alterius conspectu, admiratione mutua prope attoniti, conticuere. <span class="">section 3</span> tum Hannibal prior: ,,si hoc ita fato datum erat, ut qui primus bellum intuli populo Romano quique totiens prope in manibus victoriam habui, is ultro ad pacem petendam venirem, laetor te mihi sorte potissimum datum, a quo <span class="pagebreak" id="index.xml-pb-d30e1299">[Page p.566]</span> peterem. <span class="">section 4</span> tibi quoque inter multa egregia non in ultimis laudum hoc fuerit, Hannibalem, cui tot de Romanis ducibus victoriam di dedissent, tibi cessisse, teque huic bello, vestris prius quam nostris cladibus insigni, finem imposuisse. <span class="">section 5</span> hoc <span class="corr">[quoque]</span> ludibrium casus ediderit fortuna, ut, cum patre tuo consule ceperim arma, cum eodem primum Romano imperatore signa contulerim, ad filium eius inermis ad pacem petendam veniam. <span class="">section 6</span> optimum quidem fuerat eam patribus nostris mentem datam ab dis esse, ut et vos Italiae et nos Africae imperio contenti essemus; <span class="">section 7</span> neque enim ne vobis quidem Sicilia ac Sardinia satis digna pretia sunt pro tot classibus, tot exercitibus, tot tam egregiis amissis ducibus. sed praeterita magis reprehendi possunt quam corrigi. <span class="">section 8</span> ita aliena adpetivimus, ut de nostris dimicaremus, nec in Italia solum nobis bellum, vobis in Africa esset, sed et vos in portis vestris prope ac moenibus signa armaque hostium vidistis et nos ab Carthagine fremitum castrorum Romanorum exaudim— <span class="">section 9</span> s. quod igitur nos maxime abominaremur, vos ante omnia optaretis, in meliore vestra fortuna de pace agitur. agimus ei, quorum et maxime interest pacem esse, et qui quodcumque egerimus, ratum civitates nostrae habiturae sunt. animo tantum nobis opus est non abhorrente a quietis consiliis. <span class="">section 10</span> quod ad me attinet, iam aetas senem in patriam revertentem, unde puer profectus sum, iam secundae, iam adversae res ita erudierunt, ut rationem sequi quam fortunam malim; <span class="">section 11</span> tuam et adulescentiam et perpetuam felicitatem, ferociora utraque quam quietis opus est consiliis, metuo. non temere incerta casuum reputat, quem fortuna numquam decepit. <span class="">section 12</span> quod ego fui ad Trasumennum, ad Cannas, id tu hodie es. vixdum militari aetate imperio accepto omnia audacissime incipientem nusquam fefellit fortuna. <span class="">section 13</span> patris et patrui persecutus mortem ex calamitate vestrae domus decus insigne virtutis pietatisque eximiae cepisti; amissas Hispanias reciperasti <span class="pagebreak" id="index.xml-pb-d30e1329">[Page p.567]</span> quattuor inde Punicis exercitibus pulsis; <span class="">section 14</span> consul creatus, cum ceteris ad tutandam Italiam parum animi esset, transgressus in Africam, duobus hic exercitibus caesis, binis eadem hora captis simul incensisque castris, Syphace potentissimo rege capto, tot urbibus regni eius, tot nostri imperii ereptis, me sextum decimum iam annum haerentem in possessione Italiae detraxisti. potest victoriam malle quam pacem animus. novi spiritus magnos magis quam utiles; <span class="">section 15</span> et mihi talis aliquando fortuna adfulsit. <span class="">section 16</span> quodsi in secundis rebus bonam quoque mentem darent dei, non ea solum, quae evenissent, sed etiam ea, quae evenire possent, reputaremus. ut omnium obliviscaris aliorum, satis ego documenti in omnes casus sum, <span class="">section 17</span> quem, modo castris inter Anienem atque urbem vestram positis signa inferentem ac iam prope scandentem moenia Romana, hic cernas duobus fratribus, fortissimis viris, clarissimis imperatoribus orbatum ante moenia prope obsessae patriae, quibus terrui vestram urbem, ea pro mea deprecantem. <span class="">section 18</span> maximae cuique fortunae minime credendum est. in bonis tuis rebus, nostris dubiis, tibi ampla ac speciosa danti est pax, nobis petentibus magis necessaria quam honesta. <span class="">section 19</span> melior tutiorque est certa pax quam sperata victoria; haec in tua, illa in deorum manu est. ne tot annorum felicitatem in unius horae dederis <span class="corr">[discrimen.]</span> <span class="">section 20</span> cum tuas vires, tum vim fortunae Martemque belli communem propone animo. utrimque ferrum, utrimque corpora humana erunt; nusquam minus quam in bello eventus respondent. <span class="">section 21</span> non tantum ad id quod data pace iam habere potes, si proelio vincas, gloriae adieceris, quantum <span class="italics">dempseris,</span> si quid adversi eveniat. <span class="">section 22</span> simul parta ac sperata decora unius horae fortuna evertere potest. omnia in pace iungenda tuae potestatis sunt, P. Corneli; tunc ea habenda fortuna erit, quam di dederint. <span class="">section 23</span> inter pauca felicitatis virtutisque exempla M. Atilius quondam in hac eadem terra fuisset, si victor pacem petentibus <span class="pagebreak" id="index.xml-pb-d30e1363">[Page p.568]</span> dedisset patribus nostris; sed non statuendo felicitati modum nec cohibendo efferentem se fortunam, quanto altius elatus erat, eo foedius conruit. <span class="">section 24</span> est quidem eius, qui dat, non qui petit, condiciones dicere pacis; sed forsitan non indigni simus, qui nobismet ipsi multam inrogemus. <span class="">section 25</span> non recusamus, quin omnia, propter quae ad bellum itum est, vestra sint, Sicilia, Sardinia, Hispania, quidquid insularum toto inter Africam Italiamque continetur mari. <span class="">section 26</span> Carthaginienses inclusi Africae litoribus vos, quando ita dis placuit, externa etiam terra marique videamus regentes imperio. <span class="">section 27</span> <span class="corr">[haud]</span> negaverim propter non nimis sincere petitam aut expectatam nuper pacem suspectam esse vobis Punicam fidem. multum, per quos petita sit, ad fidem tuendae pacis pertinet, Scipio. <span class="">section 28</span> vestri quoque, ut audio, patres non nihil etiam ob hoc, quia parum dignitatis in legatione erat, negaverunt pacem: <span class="">section 29</span> Hannibal peto pacem, qui neque peterem, nisi utilem crederem, et propter eandem utilitatem tuebor ear, propter quam petii. <span class="">section 30</span> et quem ad modum, quia a me bellum coeptum est, ne quem eius paeniteret, quoad ipsi invidere dei, praestiti, ita adnitar, ne quem pacis per me partae paeniteat".</p><p><span class="">chapter 31</span> <span class="">section 1</span> adversus haec imperator Romanus in hanc fere sententiam respondit: ,,non me fallebat, Hannibal, adventus tui spe Carthaginienses et praesentem indutiarum fidem et spem pacis turbasse; <span class="">section 2</span> neque tu id sane dissimulas, qui de condicionibus superioribus pacis omnia subtrahas praeter ea, quae iam pridem in nostra potestate sunt. <span class="">section 3</span> ceterum ut tibi curae est sentire cives tuos, quanto per te onere leventur, sic mihi laborandum est, ne, <span class="strikethrough">si</span> quae <span class="corr">[tum]</span> pepigerunt, hodie subtracta ex condicionibus pacis praemia perfidiae habeant. <span class="">section 4</span> indigni, quibus eadem pateat condicio, etiam ut prosit vobis fraus petitis. neque patres nostri priores de Sicilia, neque nos de Hispania fecimus bellum; et <span class="corr">[tum]</span> Mamertinorum sociorum periculum et nunc Sagunti excidium nobis pia ac iusta induerunt <span class="pagebreak" id="index.xml-pb-d30e1414">[Page p.569]</span> arma: <span class="">section 5</span> vos lacessisse et tu ipse fateris et dei testes sunt, qui et illius belli exitum secundum ius fasque dederunt et huius dant et dabunt. <span class="">section 6</span> quod ad me attinet, et humanae infirmitatis memini et vim fortunae reputo et omnia, quaecumque agimus, subiecta esse mille casibus scio; <span class="">section 7</span> ceterum, quem ad modum superbe et violenter me faterer facere, si, priusquam in Africam traiecissem, te tua voluntate cedentem Italia et inposito in naves exercitu ipsum venientem ad pacem petendam aspernarer, <span class="">section 8</span> sic nunc, cum prope manu consertum restitantem ac tergiversantem in Africam adtraxerim, nulla sum tibi verecundia obstrictus. <span class="">section 9</span> proinde si quid ad ea, in quae tum pax conventura videbatur, quasi multa navium cum commeatu per indutias expugnatarum legatorumque violatorum, adicitur, est quod referam ad consilium; sin illa quoque gravia videntur, bellum parate, quoniam pacem pati non potuistis".</p><p><span class="">section 10</span> ita infecta pace ex conloquio ad suos cum se recepissent, frustra verba praelata renuntiant: armis decernendum esse habendamque <span class="corr">[eam]</span> fortunam, quam dei dedissent. <span class="">chapter 32</span> <span class="">section 1</span> in castra ut est ventum, pronuntiant ambo, arma expedirent milites animosque ad supremum certamen, non in unum diem sed in perpetuum, si felicitas adesset, victores. <span class="">section 2</span> Roma an Carthago iura gentibus daret, ante crastinam noctem scituros; neque enim Africam aut Italiam, sed orbem terrarum victoriae praemium fore; <span class="">section 3</span> par periculum praemio, quibus adversa pugnae fortuna fuisset. nam neque Romanis effugium ullum patebat in aliena ignotaque terra et Carthagini supremo auxilio effuso adesse videbatur praesens excidium.</p><p><span class="">section 4</span> ad hoc discrimen procedunt postero die duorum opulentissimorum populorum duo longe clarissimi duces, duo fortissimi exercitus, multa ante parta decora aut cumulaturi eo die aut eversuri. <span class="">section 5</span> anceps igitur spes et metus miscebant animos; contemplantibusque modo <span class="pagebreak" id="index.xml-pb-d30e1452">[Page p.570]</span> suam modo hostium aciem, cum <span class="italics">non</span> oculis magis <span class="corr">[quam]</span> ratione pensarent vires, simul laeta simul tristia obversabantur. quae ipsis sua sponte non succurrebant, ea duces admonendo atque hortando subiciebant. <span class="">section 6</span> Poenus sedecim annorum in terra Italia res gestas, tot duces Romanos, tot exercitus occidione occisos et sua cuique decora, ubi ad insignem alicuius pugnae memoria militem venerat, referebat; <span class="">section 7</span> Scipio Hispanias et recentia in Africa proelia et confessionem hostium, quod neque non petere pacem propter metum neque manere in ea prae insita animis perfidia potuissent. <span class="">section 8</span> ad hoc conloquium Hannibalis in secreto <span class="corr">[habitum]</span> ac liberum fingenti, qua vult, flectit; <span class="">section 9</span> ominatur, quibus quondam auspiciis patres eorum ad Aegates pugnaverint insulas, ea illis exeuntibus in aciem portendisse deos. <span class="">section 10</span> adesse finem belli ac laboris. in manibus esse praedam Carthaginis, reditum domum in patriam ad parentes, liberos, coniuges penatesque deos. <span class="">section 11</span> celsus haec corpore vultuque ita laeto, ut vicisse iam crederes, dicebat. instruit deinde primos hastatos, post eos principes, triariis postremam aciem clausit. <span class="">chapter 33</span> <span class="">section 1</span> non confertas autem cohortes ante sua quamque signa instruebat, sed manipulos aliquantum inter se distantes, ut esset spatium, qua elephanti hostium acti nihil ordines turbarent. <span class="">section 2</span> Laelium, cuius ante legati, eo anno quaestoris extra sortem ex senatus consulto opera utebatur, cum Italico equitatu ab sinistro cornu, Masinissam Numidasque ab dextro opposuit. <span class="">section 3</span> vias patentes inter manipulos antesignanorum velitibus—ea tunc levis armatura erat—complevit, dato praecepto, ut ad impetum elephantorum aut post directos refugerent ordines aut in dextram laevamque discursu applicantes se antesignanis viam, qua inruerent in ancipitia tela, beluis darent. <span class="">section 4</span> Hannibal ad terrorem primos elephantos—octoginta autem erant, quot nulla umquam in acie ante habuerat—instruxit, <span class="">section 5</span> deinde auxilia Ligurum Gallorumque Baliaribus <span class="corr">[Maurisque]</span> <span class="pagebreak" id="index.xml-pb-d30e1502">[Page p.571]</span> admixtis; in secunda acie Carthaginienses Afrosque et Macedonum legionem; <span class="">section 6</span> modico deinde intervallo relicto subsidiariam aciem Italicorum militum—Bruttii plerique erant, vi ac necessitate plures quam sua voluntate decedentem ex Italia secuti — instruxit. <span class="">section 7</span> equitatum et ipse circumdedit cornibus; dextrum Carthaginienses, sinistrum Numidae tenuerunt. Varia adhortatio erat in exercitu inter tot homines, <span class="">section 8</span> quibus non lingua, non mos, non lex, non arma, non vestitus habitusque, non causa militandi eadem esset. auxiliaribus <span class="">section 9</span> et praesens et multiplicata ex praeda merces ostentatur; Galli proprio atque insito in Romanos odio accenduntur; Liguribus campi uberes Italiae deductis ex asperrimis montibus in spem victoriae ostentantur; <span class="">section 10</span> Mauros Numidasque Masinissae inpotenti futuro dominatu terret; <span class="">section 11</span> aliis aliae spes ac metus iactantur. Carthaginiensibus moenia patriae, di penates, sepulcra maiorum, liberi cum parentibus coniugesque pavidae, aut excidium servitiumque aut imperium orbis terrarum, nihil aut in metum aut in spem medium, ostentatur.</p><p>cum maxime haec imperator apud Carthaginienses, <span class="">section 12</span> duces suarum gentium inter populares, pleraque per interpretes inter immixtos alienigenas agerent, tubae cornuaque ab Romanis cecinerunt, tantusque clamor ortus, <span class="">section 13</span> ut elephanti in suos, sinistrum maxime cornu, verterentur, Mauros ac Numidas. addidit facile Masinissa perculsis terrorem nudavitque ab ea parte aciem equestri auxilio. <span class="">section 14</span> paucae tamen bestiarum intrepidae in hostem actae inter velitum ordines cum multis suis vulneribus ingentem stragem edebant. <span class="">section 15</span> resilientes enim ad manipulos velites, cum viam elephantis, ne obtererentur, fecissent, in ancipites ad ictum utrimque coniciebant hastas, <span class="">section 16</span> nec pila ab antesignanis cessabant, donec undique incidentibus telis exacti ex Romana acie hi quoque in suos dextrum cornu, ipsos Carthaginienses equites, in fugam verterunt. <span class="pagebreak" id="index.xml-pb-d30e1530">[Page p.572]</span> Laelius ut turbatos vidit hostes, addidit perculsis terrorem.</p><p><span class="">chapter 34</span> <span class="">section 1</span> utrimque nudata equite erat Punica acies, cum pedes concurrit, nec spe nec viribus iam par. ad hoc dictu parva, sed magna eadem in re gerenda momenta: congruens clamor ab Romanis eoque maior et terribilior, dissonae illis, ut gentium multarum discrepantibus linguis, voces; <span class="">section 2</span> pugna Romana stabilis et suo et armorum pondere incumbentium in hostem, concursatio et velocitas illinc maior quam vis. <span class="">section 3</span> igitur primo impetu extemplo movere loco hostium aciem Romani. ala deinde et umbonibus pulsantes, in summotos gradu inlato, aliquantum spatii velut nullo resistente incessere, <span class="">section 4</span> urgentibus et novissimis primos, ut semel motam aciem sensere, quod ipsum vim magnam ad pellendum hostem addebat. <span class="">section 5</span> apud hostes auxiliares cedentes secunda acies, Afri et Carthaginienses, adeo non sustinebant, ut contra etiam, ne resistentes pertinaciter primos caedendo ad se perveniret hostis, pedem referrent. <span class="">section 6</span> igitur auxiliares terga dant repente, et in suos versi partim refugere in secundam aciem, partim non recipientes caedere, ut et paulo ante non adiuti et <span class="corr">[tunc]</span> exclusi. <span class="">section 7</span> et prope duo iam permixta proelia erant, cum Carthaginienses simul cum hostibus, simul cum suis cogerentur manus conserere. non tamen ita perculsos iratosque in aciem accepere, <span class="">section 8</span> sed densatis ordinibus in cornua vacuumque circa campum extra proelium eiecere, ne pavido fuga et vulneribus milite sinceram et integram aciem miscerent. <span class="">section 9</span> ceterum tanta strages hominum armorumque locum, in quo steterant paulo ante auxiliares, compleverat, ut prope difficilior transitus esset, quam per confertos hostes fuerat. <span class="">section 10</span> itaque, qui primi erant, hastati per cumulos corporum armorumque et tabem sanguinis, qua quisque poterat, sequentes hostem et signa et ordines confuderunt. principum quoque signa fluctuari coeperant vagam ante se cernendo aciem. <span class="">section 11</span> quod Scipio <span class="pagebreak" id="index.xml-pb-d30e1566">[Page p.573]</span> abi vidit, receptui propere canere hastatis iussit et sauciis in postremam aciem subductis principes triariosque in cornua inducit, quo tutior firmiorque media hastatorum acies esset. <span class="">section 12</span> ita novum de integro proelium ortum est; quippe ad veros hostes perventum erat, et armorum genere et usu militiae et fama rerum gestarum et magnitudine vel spei vel periculi pares. <span class="">section 13</span> sed et numero superior Romanus erat et animo, quod iam equites, iam elephantos fuderat, iam prima acie pulsa in secundam pugnabat. <span class="">chapter 35</span> <span class="">section 1</span> in tempore Laelius ac Masinissa, pulsos per aliquantum spatii secuti equites, revertentes in aversam hostium aciem incurrere. is demum equitum impetus perculit hostem. <span class="">section 2</span> multi circumventi in acie caesi; multi per patentem circa campum fuga sparsi tenente omnia equitatu passim interierunt. <span class="">section 3</span> Carthaginiensium sociorumque caesa eo die supra viginti milia; par ferme numerus captus cum signis militaribus centum triginta duobus, elephantis undecim. victores ad mille et quingentos cecidere.</p><p><span class="">section 4</span> Hannibal cum paucis equitibus inter tumultum elapsus Hadrumetum perfugit, <span class="">section 5</span> omnia et <span class="italics">integro</span> proelio et <span class="italics">inclinante</span> acie, priusquam excederet pugna, expertus et confessione etiam Scipionis omniumque peritorum militiae illam laudem adeptus, singulari arte aciem eo die instruxisse: <span class="">section 6</span> elephantos in prima fronte, quorum fortuitus impetus atque intolerabilis vis signa sequi et servare ordines, in quo plurimum spei ponerent, Romanos prohiberent; <span class="">section 7</span> deinde auxiliares ante Carthaginiensium aciem, ne homines mixti ex <span class="corr">[conluuione]</span> omnium gentium, quos non fides teneret, sed merces, <span class="">section 8</span> liberum receptum fugae haberent, simul primum ardorem atque impetum hostium excipientes fatigarent ac, si nihil aliud, vulneribus suis ferrum hostile hebetarent; <span class="">section 9</span> tum, ubi omnis spes esset, milites Carthaginienses Afrosque, ut, omnibus rebus aliis pares, eo, quod integri cum fessis ac sauciis pugnarent, <span class="pagebreak" id="index.xml-pb-d30e1608">[Page p.574]</span> superiores essent; Italicos intervallo quoque diremptos, incertos, socii an hostes essent, in postremam aciem summotos. <span class="">section 10</span> hoc edito velut ultimo virtutis opere Hannibal cum Hadrumetum refugisset, accitusque inde Carthaginem sexto ac tricesimo post anno, quam puer inde profectus erat, <span class="">section 11</span> redisset, fassus in curia est non proelio modo se sed bello victum, nec spem salutis alibi quam in pace impetranda esse.</p><p><span class="">chapter 36</span> <span class="">section 1</span> Scipio confestim a proelio expugnatis hostium castris direptisque cum ingenti praeda ad mare <span class="">section 2</span> ac naves rediit nuntio allato P. Lentulum cum quinquaginta rostratis, centum onerariis, cum omni genere commeatus ad Uticam accessisse. <span class="">section 3</span> admovendum igitur undique terrorem perculsae Carthagini ratus, misso Laelio Romam cum victoriae nuntio Cn. Octavium terrestri itinere ducere legiones Carthaginem iubet; ipse ad suam veterem nova Lentuli classe adiuncta profectus ab Utica portum Carthaginis petit. <span class="">section 4</span> baud procul aberat cum velata infulis ramisque oleae Carthaginiensium occurrit navis. decem legati erant, principes civitatis, auctore Hannibale missi ad petendam pacem. <span class="">section 5</span> qui cum ad puppim praetoriae navis accessissent velamenta supplicum porrigentes, orantes implorantesque fidem ac misericordiam Scipionis, <span class="">section 6</span> nullum iis aliud responsum datum, quam ut Tynetem venirent; eo se moturum castra. ipse ad contemplandum Carthaginis situm non tam noscendi in praesentia quam terrendi hostis causa <span class="italics">provectus</span> Uticam, eodem et Octavio revocato, rediit. <span class="">section 7</span> inde procedentibus ad Tynetem nuntius allatus Verminam Syphacis filium cum equitibus pluribus quam peditibus venire <span class="corr">[Carthaginiensibus]</span> auxilio. <span class="">section 8</span> pars exercitus cum omni equitatu † Saturnalibus primis agmen adgressa Numidarum levi certamine fudit. exitu quoque fugae intercluso ab omni parte circumdatis equitibus quindecim milia hominum caesa, mille et ducenti vivi capti, et equi Numidici mille et quingenti, signa militaria duo et septuaginta. <span class="pagebreak" id="index.xml-pb-d30e1647">[Page p.575]</span> regulus ipse inter tumultum cum paucis effugit. <span class="">section 9</span> tum ad Tynetem eodem quo antea loco castra posita, legatique triginta ab Carthagine ad Scipionem venerunt. et illi quidem multo miserabilius quam antea, quo magis cogebat fortuna, egerunt; sed aliquanto minore cum misericordia ab recenti memoria perfidiae auditi sunt. <span class="">section 10</span> in consilio quamquam iusta ira omnes ad delendam stimulabat Carthaginem, tamen cum et quanta res esset et quam longi temporis obsidio tam munitae et tam validae urbis reputarent, <span class="">section 11</span> et ipsum Scipionem expectatio successoris venturi ad paratam alterius labore ac periculo finiti belli famam sollicitaret, ad pacem omnium animi versi sunt. <span class="">chapter 37</span> <span class="">section 1</span> postero die revocatis legatis et cum multa castigatione perfidiae monitis, ut tot cladibus edocti tandem deos et ius iurandum esse crederent, condiciones pacis dictae, ut liberi legibus suis viverent; <span class="">section 2</span> quas urbes quosque agros quibusque finibus ante bellum tenuissent, tenerent, populandique finem eo die Romanus faceret; <span class="">section 3</span> perfugas fugitivosque et captivos omnes redderent Romanis et naves rostratas praeter decem triremes traderent elephantosque, quos haberent, domitos, neque domarent alios; <span class="">section 4</span> bellum neve in Africa neve extra Africam iniussu populi Romani gererent; <span class="">section 5</span> Masinissae res redderent foedusque cum eo facerent; frumentum stipendiumque auxiliis, donec ab Roma legati redissent, praestarent. decem milia talentum argenti, discripta pensionibus aequis in annos quinquaginta, solverent; obsides centum arbitratu Scipionis darent, <span class="">section 6</span> ne minores quattuordecim annis neu triginta maiores. indutias ita se daturum, si per priores indutias naves onerariae captae, quaeque fuissent in navibus, restituerentur; aliter nec indutias nec spem pacis ullam esse.</p><p><span class="">section 7</span> has condiciones legati cum domum referre iussi in contione ederent, et Gisgo ad dissuadendam pacem processisset audireturque a multitudine inquieta eadem et inbelli, <span class="">section 8</span> indignatus Hannibal dici ea in tali tempore 57S <span class="pagebreak" id="index.xml-pb-d30e1676">[Page p.576]</span> audirique, arreptum Gisgonem manu sua ex superiore loco detraxit. quae insueta liberae civitati species cum fremitum populi movisset, perturbatus militaris vir urbana libertate <span class="">section 9</span> ,,novem" inquit ,,annorum a vobis profectus post sextum et tricesimum annum redii. militares artes, quas me a puero fortuna nunc privata nunc publica docuit, probe videor scire; <span class="">section 10</span> urbis ac fori iura, leges, mores vos me oportet doceatis". excusata inprudentia de pace multis verbis disseruit, quam nec iniqua et necessaria esset. <span class="">section 11</span> id omnium maxime difficile erat, quod ex navibus per indutias captis nihil praeter ipsas comparebat naves; nec inquisitio erat facilis, adversantibus paci qui arguerentur. <span class="">section 12</span> placuit naves reddi et homines utique inquiri; cetera, quae abessent, aestimanda Scipioni permitti, atque ita pecunia luere <span class="italics">is</span> Carthaginienses. <span class="">section 13</span> sunt, qui Hannibalem ex acie ad mare pervenisse, inde praeparata nave ad regem Antiochum extemplo profectum tradant, postulantique ante omnia Scipioni, ut Hannibal sibi traderetur, responsum esse Hannibalem in Africa non esse.</p><p><span class="">chapter 38</span> <span class="">section 1</span> postquam redierunt ad Scipionem legati, quae publica in navibus fuerant, ex publicis descripta rationibus quaestores, quae privata profiteri domini iussi; <span class="">section 2</span> pro ea summa pecuniae viginti quinque milia pondo argenti praesentia exacta; indutiaeque Carthaginiensibus datae in tres menses. <span class="">section 3</span> additum, ne per indutiarum tempus alio usquam quam Romam mitterent legatos, et quicumque legati Carthaginem venissent, ne ante dimitterent eos, quam Romanum imperatorem, qui et quae petentes venissent, certiorem facerent. <span class="">section 4</span> cum legatis Carthaginiensibus Romam missi L. Veturius Philo et M. Marcius Ralla et L. Scipio imperatoris frater. <span class="">section 5</span> per eos dies commeatus ex Sicilia Sardiniaque tantam vilitatem annonae effecerunt, ut pro vectura frumentum nautis mercator relinqueret.</p><p><span class="">section 6</span> Romae ad nuntium primum rebellionis Carthaginiensium trepidatum fuerat, iussusque erat Ti. Claudius <span class="pagebreak" id="index.xml-pb-d30e1711">[Page p.577]</span> mature classem in Siciliam ducere atque inde in Africam traicere, et alter consul M. Servilius ad urbem morari, donec, quo statu res in Africa essent, sciretur. <span class="">section 7</span> segniter omnia in comparanda deducendaque classe ab Ti. Claudio consule facta erant, quod patres de pace P. Scipionis potius arbitrium esse, quibus legibus daretur, quam consulis censuerant. <span class="">section 8</span> prodigia quoque nuntiata sub ipsam famam rebellionis terrorem adtulerant: Cumis solis orbis minui visus et pluit lapideo imbri, et in Veliterno agro terra ingentibus cavernis consedit, arboresque in profundum haustae; Ariciae forum et circa tabernae, <span class="">section 9</span> Frusinone murus aliquot locis et porta de caelo tacta; et in Palatio lapidibus pluit. id prodigium more patrio novemdiali sacro, cetera hostiis maioribus expiata. <span class="">section 10</span> inter quae etiam aquarum insolita magnitudo in religionem versa; nam ita abundavit Tiberis, ut ludi Apollinares circo inundato extra portam Collinam ad aedem Erycinae Veneris parati sint. <span class="">section 11</span> ceterum ludorum ipso die subita serenitate orta pompa duci coepta ad portam Collinam revocata deductaque in circum est, cum decessisse inde aquam nuntiatum esset; <span class="">section 12</span> laetitiamque populo et ludis celebritatem addidit sedes sua sollemni spectaculo reddita.</p><p><span class="">chapter 39</span> <span class="">section 1</span> Claudium consulem, profectum tandem ab urbe, inter portus Cosanum Loretanumque atrox vis tempestatis adorta in metum ingentem adduxit. <span class="">section 2</span> Populonium inde cum pervenisset stetissetque ibi dum reliquum tempestatis exsaeviret, Ilvam insulam et ab Ilva Corsicam, a Corsica in Sardiniam traiecit. ibi superantem Insanos montes multo et saevior et infestioribus locis tempestas adorta disiecit classem. <span class="">section 3</span> multae quassatae armamentisque spoliatae naves, quaedam fractae. ita vexata ac lacerata classis Carales tenuit. ubi dum subductae reficiuntur naves, hiems oppressit, circumactumque anni tempus, et nullo prorogante imperium privatus Ti. Claudius classem Romam reduxit. <span class="pagebreak" id="index.xml-pb-d30e1736">[Page p.578]</span> M. Servilius, <span class="">section 4</span> ne comitiorum causa ad urbem revocaretur, dictatore dicto C. Servilio Gemino in provinciam est profectus. dictator magistrum equitum P. Aelium Paetum dixit. <span class="">section 5</span> saepe comitia indicta perfici tempestates prohibuerunt; itaque cum pridie idus Martias veteres magistratus abissent, novi suffecti non essent, res publica sine curulibus magistratibus erat.</p><p>T. Manlius Torquatus pontifex eo anno mortuus; <span class="">section 6</span> in locum eius suffectus C. Sulpicius Galba. ab L. Licinio Lucullo et Q. Fulvio aedilibus curulibus ludi Romani ter toti instaurati. <span class="">section 7</span> pecuniam ex aerario scribae viatoresque aedilicii clam egessisse per indicem <span class="italics">comperti</span> damnati sunt, non sine infamia Luculli aedilis. P. Aelius Tubero <span class="">section 8</span> et L. Laetorius aediles plebis vitio creati magistratu se abdicaverunt, cum ludos ludorumque causa epulum Iovi fecissent et signa tria ex multaticio argento facta in Capitolio posuissent. Cerialia ludos dictator et magister equitum ex senatus consulto fecerunt.</p><p><span class="">chapter 40</span> <span class="">section 1</span> legati ex Africa Romani simul Carthaginiensesque cum venissent Romam, senatus ad aedem Bellonae habitus est. <span class="">section 2</span> ubi cum L. Veturius Philo pugnatum cum Hannibale esse suprema Carthaginiensibus pugna finemque tandem lugubri bello inpositum ingenti laetitia patrum exposuisset, <span class="">section 3</span> adiecit Verminam etiam Syphacis filium, quae parva bene gestae rei accessio erat, devictum. in contionem inde prodire iussus gaudiumque id populo inpertire. <span class="">section 4</span> tum patefacta gratulationi omnia in urbe templa, supplicationesque in triduum decretae. legatis Carthaginiensium et Philippi regis—nam ii quoque venerant—petentibus, ut senatus sibi daretur, responsum iussu patrum ab dictatore est consules novos iis senatum daturos esse. comitia inde habita. <span class="">section 5</span> creati consules Cn. Cornelius Lentulus, P. Aelius Paetus; praetores M. Iunius Pennus, cui sors urbana evenit, M. Valerius Falto Bruttios, M. Fabius Buteo Sardiniam, P. Aelius Tubero <span class="pagebreak" id="index.xml-pb-d30e1769">[Page p.579]</span> Siciliam est sortitus. <span class="">section 6</span> de provinciis consulum nihil ante placebat agi, quam legati Philippi regis et Carthaginiensium auditi essent; belli finem alterius, alterius principium prospiciebant animis. <span class="">section 7</span> Cn. Lentulus consul cupiditate flagrabat provinciae Africae, seu bellum foret, facilem victoriam, seu iam finiretur, finiti tanti belli a se consule gloriam petens. <span class="">section 8</span> negare itaque prius quicquam agi passurum, quam sibi provincia Africa decreta esset, concedente conlega, moderato viro et prudenti, qui gloriae eius certamen cum Scipione, praeterquam quod iniquum esset, etiam inpar futurum cernebat. <span class="">section 9</span> Q. Minucius Thermus et M'. Acilius Glabrio tribuni plebis rem priore anno nequiquam temptatam ab Ti. Claudio consule Cn. Cornelium temptare aiebant; <span class="">section 10</span> ex auctoritate patrum latum ad populum esse, cuius vellent imperium in Africa esse; omnes quinque et triginta tribus P. Scipioni id imperium decresse. multis contentionibus <span class="">section 11</span> et in senatu et ad populum acta res postremo eo deducta est, ut senatui permitterent. patres igitur iurati— <span class="">section 12</span> ita enim convenerat—censuerunt, uti consules provincias inter se conpararent sortirenturve, uter Italiam, uter classem navium quinquaginta haberet; cui classis obvenisset, in Siciliam navigaret; <span class="">section 13</span> si pax cum Carthaginiensibus componi nequisset, in Africam traiceret; <span class="">section 14</span> consul mari, Scipio eodem quo adhuc iure imperii terra rem gereret; si condiciones convenirent pacis, tribuni plebis populum rogarent, utrum consulem an P. Scipionem iuberent pacem dare, et quem, si. deportandus exercitus victor ex Africa esset, deportare; <span class="">section 15</span> si pacem per P. Scipionem dari atque ab eodem exercitum deportari iussissent, ne consul ex Sicilia in Africam traiceret. <span class="">section 16</span> alter consul, cui Italia evenisset, duas legiones a M. Sextio praetore acciperet. <span class="">chapter 41</span> <span class="">section 1</span> P. Scipioni cum exercitibus, quos haberet, in provincia Africa prorogatum imperium. praetoribus M. Valerio Faltoni duae legiones in Bruttiis, quibus C. Livius priore anno praefuerat, decretae; <span class="pagebreak" id="index.xml-pb-d30e1799">[Page p.580]</span> <span class="">section 2</span> P. Aelius praetor duas legiones in Sicilia ab <span class="corr">[Cn.]</span> Tremellio acciperet; legio una M. Fabio in Sardiniam, quam P. Lentulus pro praetore habuisset, decernitur. <span class="">section 3</span> M. Servilio prioris anni consuli cum suis duabus item legionibus in Etruria prorogatum imperium est. <span class="">section 4</span> quod ad Hispanias attineret, aliquot annos iam ibi L. Cornelium Lentulum et L. Manlium Acidinum esse; uti consules cum tribunis agerent, ut, si iis videretur, plebem rogarent, cui iuberent in Hispania imperium esse; <span class="">section 5</span> is ex duobus exercitibus in unam legionem conscriberet Romanos milites et in quindecim cohortes socios Latini nominis, quibus provinciam obtineret; veteres milites L. Cornelius et L. Manlius in Italiam deportarent. <span class="">section 6</span> consuli quinquaginta navium classis ex duabus classibus, <span class="corr">[Cn.]</span> Octavi, quae in Africa esset, et P. Villi, quae Siciliae oram tuebatur, decreta, ut quas vellet naves deligeret. <span class="">section 7</span> P. Scipio quadraginta naves longas, quas habuisset, haberet; quibus si Cn. Octavium, sicut praefuisset, praeesse vellet, Octavio pro praetore in eum annum imperium esset; <span class="">section 8</span> si Laelium praeficeret, Octavius Romam decederet reduceretque naves, quibus consuli usus non esset. et M. Fabio in Sardiniam decem longae naves decretae. <span class="">section 9</span> et consules duas urbanas legiones scribere iussi, ut quattuordecim legionibus eo anno, centum navibus longis res publica administraretur.</p><p><span class="">chapter 42</span> <span class="">section 1</span> tum de legatis Philippi et <span class="corr">[Carthaginiensium]</span> actum. <span class="">section 2</span> priores Macedonas introduci placuit; quorum varia oratio fuit, partim purgantium, quae questi erant missi ad regem ab Roma legati de populatione sociorum, partim ultro accusantium quidem et socios populi Romani, <span class="">section 3</span> sed multo infestius M. Aurelium, quem ex tribus ad se missis legatis dilectu habito substitisse et se bello lacessisse contra foedus et saepe cum praefectis suis signis conlatis pugnasse, <span class="italics">partim</span> postulantium, <span class="">section 4</span> ut Macedones duxque eorum Sopater, qui apud Hannibalem mercede militassent, tum <span class="pagebreak" id="index.xml-pb-d30e1853">[Page p.581]</span> capti in vinclis essent, sibi restituerentur. <span class="">section 5</span> adversus ea M. Furius, missus ad id ipsum ab Aurelio ex Macedonia, disseruit Aurelium relictum, ne socii populi Romani fessi populationibus vi atque iniuria ad regem deficerent; <span class="">section 6</span> finibus sociorum non excessisse, dedisse operam, ne impune in agros eorum populatores transcenderent. Sopatrum ex purpuratis et propinquis regis esse; eum cum quattuor milibus Macedonum et pecunia missum nuper in Africam esse Hannibali et Carthaginiensibus auxilio. <span class="">section 7</span> de his rebus interrogati Macedones cum perplexe responderent, nequaquam ipsi simile responsum tulerunt: <span class="">section 8</span> bellum quaerere regem et, si pergat, propediem inventurum. dupliciter ab eo foedus violatum, et quod sociis populi Romani iniurias fecerit ac bello armisque lacessiverit, et quod hostes auxiliis et pecunia iuverit. <span class="">section 9</span> et P. Scipionem recte atque ordine fecisse videri et facere, quod eos, qui arma contra populum Romanum ferentes capti sint, hostium numero in vinclis habeat, <span class="">section 10</span> et M. Aurelium e re publica facere, gratumque id senatui esse, quod socios populi Romani, quando iure foederis non possit, armis tueatur.</p><p><span class="">section 11</span> cum hoc tam tristi responso dimissis Macedonibus legati Carthaginienses vocati; quorum aetatibus dignitatibusque conspectis—nam longe primi civitatis erant—tum pro se quisque dicere vere de pace agi. <span class="">section 12</span> insignis tamen inter ceteros Hasdrubal erat — Haedum populares cognomine appellabant—pacis semper auctor adversusque factioni Barcinae. <span class="">section 13</span> eo tum plus illi auctoritatis fuit belli culpam in paucorum cupiditatem ab re publica transferenti. <span class="">section 14</span> qui cum varia oratione usus esset, nunc purgando crimina nunc quaedam fatendo, ne impudenter certa negantibus <span class="corr">[difficilior]</span> venia esset, nunc monendo etiam patres conscriptos, ut rebus secundis modeste ac moderate uterentur; <span class="">section 15</span> si se atque Hannonem audissent Carthaginienses et <span class="corr">[tempore]</span> uti voluissent, daturos fuisse pacis condiciones, <span class="pagebreak" id="index.xml-pb-d30e1893">[Page p.582]</span> quas <span class="corr">[tunc]</span> peterent. raro simul hominibus bonam fortunam bonamque mentem dari; <span class="">section 16</span> populum Romanum eo invictum esse, quod in secundis rebus sapere et consulere meminerit. et hercule mirandum fuisse, si aliter faceret. <span class="">section 17</span> ex insolentia, quibus nova bona fortuna sit, inpotentes laetitiae insanire; populo Romano usitata ac prope iam obsoleta ex victoria gaudia esse, ac plus paene parcendo victis quam vincendo imperium auxisse, <span class="">section 18</span> — ceterorum miserabilior oratio fuit commemorantium, ex quantis opibus quo reccidissent Carthaginiensium res: nihil iis, qui modo orbem prope terrarum obtinuerint armis, superesse praeter Carthaginis moenia; <span class="">section 19</span> his inclusos non terra, non mari quicquam sui iuris cernere; urbem quoque ipsam ac penates ita habituros, si non in ea quoque, quo nihil ulterius sit, <span class="">section 20</span> saevire populus Romanus velit cum flecti misericordia patres appareret, senatorem unum infestum perfidiae Carthaginiensium succlamasse ferunt, per quos deos foedus icturi essent, cum eos, per quos ante ictum esset, fefellissent; <span class="">section 21</span> ,,per eosdem" inquit Hasdrubal, ,,quoniam tam infesti sunt foedera violantibus". <span class="">chapter 43</span> <span class="">section 1</span> inclinatis omnium ad pacem animis Cn. Lentulus consul, cui classis provincia erat, senatus consulto intercessit. <span class="">section 2</span> tum M'. Acilius et Q. Minucius tribuni plebis ad populum tulerunt, vellent iuberentne senatum decernere, ut cum Carthaginiensibus pax fieret; et quem <span class="corr">[eam]</span> pacem dare, quemque ex Africa exercitum deportare iuberent. <span class="">section 3</span> de pace 'uti rogas' omnes tribus iusserunt; pacem dare P. Scipionem, eundem exercitum deportare. <span class="">section 4</span> ex hac rogatione senatus decrevit, ut P. Scipio ex decem legatorum sententia pacem cum populo Carthaginiensi, quibus legibus ei videretur, faceret. <span class="">section 5</span> gratias deinde patribus egere Carthaginienses et petierunt, ut sibi in urbem introire et colloqui cum civibus suis liceret, qui capti in publica custodia essent; <span class="">section 6</span> esse in iis partim propinquos amicosque <span class="pagebreak" id="index.xml-pb-d30e1936">[Page p.583]</span> suos, nobiles homines, partim ad quos mandata a propinquis haberent. <span class="">section 7</span> quibus conventis cum rursus peterent, ut sibi quos vellent ex iis redimendi potestas fieret, iussi nomina edere; et cum ducentos ferme ederent, <span class="">section 8</span> senatus consultum factum est, ut legati Romani ducentos ex captivis, quos Carthaginienses vellent, ad P. Cornelium in Africam deportarent nuntiarentque ei, ut, si pax convenisset, sine pretio eos Carthaginiensibus redderet. <span class="">section 9</span> fetiales cum in Africam ad foedus feriundum ire iuberentur, ipsis postulantibus senatus consultum in haec verba factum est, ut privos lapides silices privasque verbenas secum ferrent; ut ubi praetor Romanus iis imperaret, ut foedus ferirent, illi praetorem sagmina poscerent. herbae id genus ex arce sumptum fetialibus dari solet.</p><p><span class="">section 10</span> ita dimissi ab Roma Carthaginienses cum in Africam venissent ad Scipionem, quibus ante dictum est legibus pacem fecerunt. <span class="">section 11</span> naves longas, elephantos, perfugas, fugitivos, captivorum quattuor milia tradiderunt, inter quos Q. Terentius Culleo senator fuit. naves provectas in altum incendi iussit. <span class="">section 12</span> quingentas fuisse omnis generis, quae remis agerentur, quidam tradunt; quarum conspectum repente incendium tam lugubre fuisse Poenis, quam si ipsa Carthago arderet. de perfugis gravius quam de fugitivis consultum; <span class="">section 13</span> nominis Latini qui erant, securi percussi, Romani in crucem sublati.</p><p><span class="">chapter 44</span> <span class="">section 1</span> annis ante quadraginta pax cum Carthaginiensibus postremo facta erat Q. Lutatio, A. Manlio consulibus. <span class="">section 2</span> bellum initum annis post tribus et viginti P. Cornelio, Ti. Sempronio consulibus, finitum est septimo decimo anno Cn. Cornelio, P. Aelio Paeto consulibus. <span class="">section 3</span> saepe postea ferunt Scipionem dixisse Ti. Claudi primum cupiditatem, deinde Cn. Corneli fuisse in mora, quo minus id bellum exitio Carthaginis finiret.</p><p><span class="">section 4</span> Carthagini cum prima conlatio pecuniae diutino bello exhaustis difficilis videretur, maestitiaque et fletus <span class="pagebreak" id="index.xml-pb-d30e1969">[Page p.584]</span> in curia esset, ridentem Hannibalem ferunt conspectum. <span class="">section 5</span> cuius cum Hasdrubal Haedus risum increparet in publico fletu, cum ipse lacrimarum causa esset, <span class="">section 6</span> ,si quem ad modum oris habitus cernitur oculis" inquit, ,,sic et animus intus cerni posset, facile vobis appareret non laeti, sed prope amentis malis cordis hunc, quem increpatis, risum esse; qui tamen nequaquam adeo est intempestivus, quam vestrae istae absurdae atque abhorrentes lacrimae sunt. <span class="">section 7</span> <span class="corr">[tunc]</span> flesse decuit, cum adempta sunt nobis arma, incensae naves, interdictum externis bellis; illo enim vulnere concidimus. nec est, cur vos otio vestro consultum ab Romanis credatis. <span class="">section 8</span> nulla magna civitas diu quiescere potest; si foris hostem non habet, domi invenit, ut praevalida corpora ab externis causis tuta videntur, sed suis ipsa viribus onerantur. <span class="">section 9</span> tantum nimirum ex publicis malis sentimus, quantum ad privatas res pertinet; nec in iis quicquam acrius quam pecuniae damnum stimulat. <span class="">section 10</span> itaque cum spolia victae Carthagini detrahebantur, cum inermem iam ac nudam destitui inter tot armatas gentes Africae cerneretis, nemo ingemuit; <span class="">section 11</span> nunc, quia tributum ex privato conferendum est, tamquam in publico funere comploratis. quam vereor, ne propediem sentiatis levissimo in malo vos hodie lacrimasse." <span class="">section 12</span> haec Hannibal apud Carthaginienses.</p><p>Scipio contione advocata Masinissam ad regnum paternum Cirta oppido et ceteris urbibus agrisque, quae ex regno Syphacis in populi Romani potestatem venissent, adiectis donavit. <span class="">section 13</span> Cn. Octavium classem in Siciliam ductam Cn. Cornelio consuli tradere iussit, legatos Carthaginiensium Romam proficisci, ut, quae ab se ex decem legatorum sententia acta essent, ea patrum auctoritate populique iussu confirmarentur. <span class="">chapter 45</span> <span class="">section 1</span> pace terra marique parta, exercitu in naves inposito, in Siciliam Lilybaeum traiecit. <span class="">section 2</span> inde magna parte militum navibus missa ipse per laetam pace <span class="pagebreak" id="index.xml-pb-d30e2004">[Page p.585]</span> non minus quam victoria Italiam, effusis non urbibus modo ad habendos honores, sed agrestium etiam turba obsidente vias, Romam pervenit triumphoque omnium clarissimo urbem est invectus. <span class="">section 3</span> argenti tulit in aerarium pondo <span class="corr">[centum]</span> triginta tria milia. militibus ex praeda quadringenos aeris divisit. <span class="">section 4</span> morte subtractus spectaculo magis hominum quam triumphantis gloriae Syphax est, Tiburi <span class="corr">[haud]</span> ita multo ante mortuus, quo ab Alba traductus fuerat. conspecta tamen mors eius fuit, quia publico funere est elatus. <span class="">section 5</span> hunc regem in triumpho ductum Polybius, haudquaquam spernendus auctor, tradit. secutus Scipionem triumphantem est pilleo capiti inposito Q. Terentius Culleo, omnique deinde vita, ut dignum erat, libertatis auctorem coluit. <span class="">section 6</span> Africani cognomen militaris prius favor an popularis aura celebraverit an, sicuti Felicis Syllae Magnique Pompei patrum memoria, coeptum ab adsentatione familiari sit, parum compertum habeo. <span class="">section 7</span> primus certe hic imperator nomine victae ab se gentis est nobilitatus; exemplo deinde huius nequaquam victoria pares insignes imaginum titulos claraque cognomina familiarum asciverunt.</p></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Titus Livius (Livy).
	    Date: 2014-10-09<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:22:20Z.
	       SAXON HE 9.8.0.5.
		 --></address></div></body></html>
<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>In Rufinum</title><meta name="author" content="Claudianus, Claudius" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="In Rufinum" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">In Rufinum</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="pagebreak" id="index.xml-pb-d30e65">[Page v.1.p.24]</div><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span></h4><div class="l">Phoebeo domitus Python cum decidit arcu</div><div class="l">membraque Cirrhaeo fudit anhela iugo,</div><div class="l">qui spiris tegeret montes, hauriret hiatu</div><div class="l">flumina, sanguineis tangeret astra iubis:</div><div class="l">iam liber Parnasus erat nexuque soluto </div><div class="l">coeperat erecta surgere fronde nemus</div><div class="l">concussaeque diu spatiosis tractibus orni</div><div class="l">securas ventis explicuere comas</div><div class="l">et qui vipereo spumavit saepe veneno</div><div class="l">Cephisos nitidis purior ibat aquis. </div><div class="l">omnis " io Paean " regie sonat; omnia Phoebum</div><div class="l">rura canunt; tripodas plenior aura rotat,</div><div class="l">auditoque procul Musarum carmine dulci</div><div class="l">ad Themidis coeunt antra severa dei.</div><div class="l">Nunc alio domini telis Pythone perempto </div><div class="l">convenit ad nostram sacra caterva lyram,</div><div class="l">qui stabilem servans Augustis fratribus orbem</div><div class="l">iustitia pacem, viribus arma regit.</div></div><div class="pagebreak" id="index.xml-pb-d30e105">[Page v.1.p.26]</div><div class="textpart" id="poem.3"><h4><span class="headingNumber">1.1.2. </span></h4><div class="l">Saepe mihi dubiam traxit sententia mentem,</div><div class="l">curarent superi terras an nullus inesset</div><div class="l">rector et incerto fluerent mortalia casu.</div><div class="l">nam cum dispositi quaesissem foedera mundi</div><div class="l">praescriptosque mari fines annisque meatus </div><div class="l">et lucis noctisque vices: tunc omnia rebar</div><div class="l">consilio firmata dei, qui lege moveri</div><div class="l">sidera, qui fruges diverso tempore nasci,</div><div class="l">qui variam Phoeben alieno iusserit igni</div><div class="l">compleri Solemque suo, porrexerit undis </div><div class="l">litora, tellurem medio libraverit axe.</div><div class="l">sed cum res hominum tanta caligine volvi</div><div class="l">adspicerem laetosque diu florere nocentes</div><div class="l">vexarique pios, rursus labefacta cadebat</div><div class="l">relligio causaeque viam non sponte sequebar </div><div class="l">alterius, vacuo quae currere semina motu</div><div class="l">adfirmat magnumque novas per inane figuras</div><div class="l">fortuna non arte regi, quae numina sensu</div><div class="l">ambiguo vel nulla putat vel nescia nostri.</div><div class="pagebreak" id="index.xml-pb-d30e146">[Page v.1.p.28]</div><div class="l">abstulit hunc tandem Rufini poena tumultum </div><div class="l">absolvitque deos. iam non ad culmina rerum</div><div class="l">iniustos crevisse queror; tolluntur in altum,</div><div class="l">ut lapsu graviore ruant. vos pandite vati,</div><div class="l">Pierides, quo tanta lues eruperit ortu.</div><div class="l">Invidiae quondam stimulis incanduit atrox </div><div class="l">Allecto, placidas late cum cerneret urbes.</div><div class="l">protinus infernas ad limina taetra sorores</div><div class="l">concilium deforme vocat. glomerantur in unum</div><div class="l">innumerae pestes Erebi, quascumque sinistro</div><div class="l">Nox genuit fetu: nutrix Discordia belli, </div><div class="l">imperiosa Fames, leto vicina Senectus</div><div class="l">impatiensque sui Morbus Livorque secundis</div><div class="l">anxius et scisso maerens velamine Luctus</div><div class="l">et Timor et caeco praeceps Audacia vultu</div><div class="l">et Luxus populator opum, quem semper adhaerens </div><div class="l">infelix humili gressu comitatur Egestas,</div><div class="l">foedaque Avaritiae complexae pectora matris</div><div class="l">insomnes longo veniunt examine Curae.</div><div class="l">complentur vario ferrata sedilia coetu</div><div class="l">torvaque collectis stipatur curia monstris. </div><div class="l">Allecto stetit in mediis vulgusque tacere</div><div class="l">iussit et obstantes in tergum reppulit angues</div><div class="l">perque umeros errare dedit. tum corde sub imo</div><div class="l">inclusam rabidis patefecit vocibus iram:</div><div class="l">“Sicine tranquillo produci saecula cursu, </div><div class="l">sic fortunatas patiemur vivere gentes?</div><div class="l">quae nova corrupit nostros dementia mores?</div><div class="l">quo rabies innata perit? quid inania prosunt</div><div class="l">verbera? quid facibus nequiquam cingimur atris?</div><div class="pagebreak" id="index.xml-pb-d30e210">[Page v.1.p.30]</div><div class="l">heu nimis ignavae, quas Iuppiter arcet Olympo, </div><div class="l">Theodosius terris. en aurea nascitur aetas,</div><div class="l">en proles antiqua redit. Concordia, Virtus</div><div class="l">cumque Fide Pietas alta cervice vagantur</div><div class="l">insignemque canunt nostra de plebe triumphum.</div><div class="l">pro dolor! ipsa mihi liquidas delapsa per auras </div><div class="l">Iustitia insultat vitiisque a stirpe recisis</div><div class="l">elicit oppressas tenebroso carcere leges.</div><div class="l">at nos indecores longo torpebimus aevo</div><div class="l">omnibus eiectae regnis! agnoscite tandem</div><div class="l">quid Furias deceat; consuetas sumite vires </div><div class="l">conventuque nefas tanto decernite dignum.</div><div class="l">iam cupio Stygiis invadere nubibus astra,</div><div class="l">iam flatu violare diem, laxare profundo</div><div class="l">frena mari, fluvios ruptis inmittere ripis</div><div class="l">et rerum vexare fidem.” Sic fata cruentum </div><div class="l">mugiit et totos serpentum erexit hiatus</div><div class="l">noxiaque effudit concusso crine venena.</div><div class="l">anceps motus erat vulgi. pars maxima bellum</div><div class="l">indicit superis, pars Ditis iura veretur,</div><div class="l">dissensuque alitur rumor: ceu murmurat alti </div><div class="l">impacata quies pelagi, cum flamine fracto</div><div class="l">durat adhuc saevitque tumor dubiumque per aestum</div><div class="l">lassa recedentis fluitant vestigia venti.</div><div class="l">Improba mox surgit tristi de sede Megaera,</div><div class="l">quam penes insani fremitus animique profanus </div><div class="l">error et undantes spumis furialibus irae:</div><div class="l">non nisi quaesitum cognata caede cruorem</div><div class="l">inlicitumve bibit, patrius quem fuderit ensis,</div><div class="pagebreak" id="index.xml-pb-d30e272">[Page v.1.p.32]</div><div class="l">quem dederint fratres; haec terruit Herculis ora</div><div class="l">et defensores terrarum polluit arcus, </div><div class="l">haec Athamanteae direxit spicula dextrae,</div><div class="l">haec Agamemnonios inter bacchata penates</div><div class="l">alternis lusit iugulis; hac auspice taedae</div><div class="l">Oedipoden matri, natae iunxere Thyesten.</div><div class="l">quae tunc horrisonis effatur tali a dictis: </div><div class="l">“Signa quidem, sociae, divos attollere contra</div><div class="l">nec fas est nec posse reor; sed laedere mundum</div><div class="l">si libet et populis commune intendere letum.</div><div class="l">est mihi prodigium cunctis inmanius hydris,</div><div class="l">tigride mobilius feta, violentius Austris </div><div class="l">acribus, Euripi fulvis incertius undis</div><div class="l">Rufinus, quem prima meo de matre cadentem</div><div class="l">suscepi gremio. parvus reptavit in isto</div><div class="l">saepe sinu teneroque per ardua colla volutus</div><div class="l">ubera quaesivit fletu linguisque trisulcis </div><div class="l">mollia lambentes finxerunt membra cerastae;</div><div class="l">meque etiam tradente dolos artesque nocendi</div><div class="l">edidicit: simulare fidem sensusque minaces</div><div class="l">protegere et blando fraudem praetexere risu,</div><div class="l">plenus saevitiae lucrique cupidine fervens. </div><div class="l">non Tartesiacis illum satiaret harenis</div><div class="l">tempestas pretiosa Tagi, non stagna rubentis</div><div class="l">aurea Pactoli; totumque exhauserit Hermum,</div><div class="l">ardebit maiore siti. quam fallere mentes</div><div class="l">doctus et unanimos odiis turbare sodales! </div><div class="l">talem progenies hominum si prisca tulisset,</div><div class="l">Perithoum fugeret Theseus, offensus Orestem</div><div class="l">desereret Pylades, odisset Castora Pollux,</div><div class="l">ipsa quidem fateor vinci rapidoque magistram</div><div class="pagebreak" id="index.xml-pb-d30e338">[Page v.1.p.34]</div><div class="l">praevenit ingenio; nec plus sermone morabor: </div><div class="l">solus habet scelerum quidquid possedimus omnes.</div><div class="l">hunc ego, si vestrae res est accommoda turbae,</div><div class="l">regalem ad summi producam principis aulam.</div><div class="l">sit licet ipse Numa gravior, sit denique Minos,</div><div class="l">cedet et insidiis nostri flectetur alumni.”</div><div class="l">Orantem sequitur clamor cunctaeque profanas</div><div class="l">porrexere manus inventaque tristia laudant.</div><div class="l">ilia ubi caeruleo vestes conexuit angue</div><div class="l">nodavitque adamante comas, Phlegethonta sonorum</div><div class="l">poscit et ambusto flagrantis ab aggere ripae </div><div class="l">ingentem piceo succendit gurgite pinum</div><div class="l">pigraque veloces per Tartara concutit alas.</div><div class="l">Est locus extremum pandit qua Gallia litus</div><div class="l">Oceani praetentus aquis, ubi fertur Ulixes</div><div class="l">sanguine libato populum movisse silentem. </div><div class="l">illic umbrarum tenui stridore volantum</div><div class="l">flebilis auditur questus; simulacra coloni</div><div class="l">pallida defunctasque vident migrare figuras.</div><div class="l">hinc dea prosiluit Phoebique egressa serenos</div><div class="l">infecit radios ululatuque aethera rupit </div><div class="l">terrifico: sentit ferale Britannia murmur</div><div class="l">et Senonum quatit arva fragor revolutaque Tethys</div><div class="l">substitit et Rhenus proiecta torpuit urna.</div><div class="l">tunc in canitiem mutatis sponte colubris</div><div class="l">longaevum mentita senem rugisque seueras </div><div class="l">persulcata genas et ficto languida passu</div><div class="l">invadit muros Elusae, notissima dudum</div><div class="pagebreak" id="index.xml-pb-d30e397">[Page v.1.p.36]</div><div class="l">tecta petens, oculisque diu liventibus haesit</div><div class="l">peiorem mirata virum, tum talia fatur:</div><div class="l">“Otia te, Rufine, iuvant frustraque iuventae </div><div class="l">consumis florem patriis inglorius arvis?</div><div class="l">heu nescis quid fata tibi, quid sidera debent,</div><div class="l">quid Fortuna parat: toto dominabere mundo,</div><div class="l">si parere velis! artus ne sperne seniles!</div><div class="l">namque mihi magicae vires aevique futuri </div><div class="l">praescius ardor inest; novi quo Thessala cantu</div><div class="l">eripiat lunare iubar, quid signa sagacis</div><div class="l">Aegypti valeant, qua gens Chaldaea vocatis</div><div class="l">imperet arte deis, nec me latuere fluentes</div><div class="l">arboribus suci funestarumque potestas </div><div class="l">herbarum, quidquid letali gramine pollens</div><div class="l">Caucasus et Scythicae vernant in crimina1 rupes,</div><div class="l">quas legit Medea ferox et callida Circe,</div><div class="l">saepius horrendos manes sacrisque litavi</div><div class="l">nocturnis Hecaten et condita funera traxi </div><div class="l">carminibus victura meis, multosque canendo,</div><div class="l">quamvis Parcarum restarent fila, peremi.</div><div class="l">ire vagas quercus et fulmen stare coegi</div><div class="l">versaque non prono curvavi flumina lapsu</div><div class="l">in fontes reditura suos. ne vana locutum </div><div class="l">me fortasse putes, mutatos cerne penates.”</div><div class="l">dixerat, et niveae (mirum!) coepere columnae</div><div class="l">ditari subitoque trabes lucere metallo.</div><div class="l">Inlecebris capitur nimiumque elatus avaro</div><div class="l">pascitur aspectu. sic rex ad prima tumebat </div><div class="pagebreak" id="index.xml-pb-d30e457">[Page v.1.p.38]</div><div class="l">Maeonius, pulchro cum verteret omnia tactu;</div><div class="l">sed postquam riguisse dapes fulvamque revinctos</div><div class="l">in glaciem vidit latices, tum munus acerbum</div><div class="l">sensit et inviso votum damnavit in auro.</div><div class="l">ergo animi victus " sequimur quocumque vocabis, </div><div class="l">seu tu vir seu numen " ait, patriaque relicta</div><div class="l">Eoas Furiae iussu tendebat ad arces</div><div class="l">instabilesque olim Symplegadas et freta remis</div><div class="l">inclita Thessalicis, celsa qua Bosphorus urbe</div><div class="l">splendet et Odrysiis Asiam discriminat oris. </div><div class="l">Ut longum permensus iter ductusque maligno</div><div class="l">stamine fatorum claram subrepsit in aulam,</div><div class="l">ilicet ambitio nasci, discedere rectum,</div><div class="l">venum cuncta dari; profert arcana, clientes</div><div class="l">fallit et ambitos a principe vendit honores. </div><div class="l">ingeminat crimen, commoti pectoris ignem</div><div class="l">nutrit et exiguum stimulando vulnus acerbat.</div><div class="l">ac velut innumeros amnes accedere Nereus</div><div class="l">nescit et undantem quamvis hinc hauriat Histrum,</div><div class="l">hinc bibat aestivum septeno gurgite Nilum, </div><div class="l">par semper similisque manet: sic fluctibus auri</div><div class="l">expleri calor ille nequit. cuicumque monile</div><div class="l">contextum gemmis aut praedia culta fuissent,</div><div class="l">Rufino populandus erat, dominoque parabat</div><div class="l">exitium fecundus ager; metuenda colonis </div><div class="l">fertilitas; laribus pellit, detrudit avitis</div><div class="pagebreak" id="index.xml-pb-d30e512">[Page v.1.p.40]</div><div class="l">finibus; aut aufert vivis aut occupat heres</div><div class="l">congestae cumulantur opes orbisque ruinas</div><div class="l">accipit una domus: populi servire coacti</div><div class="l">plenaque private succumbunt oppida regno. </div><div class="l">Quo, vesane, ruis? teneas utrumque licebit</div><div class="l">Oceanum, laxet rutilos tibi Lydia fontes,</div><div class="l">iungatur solium Croesi Cyrique tiara:</div><div class="l">numquam dives eris, numquam satiabere quaestu.</div><div class="l">semper inops quicumque cupit. contentus honesto</div><div class="l">Fabricius parvo spernebat munera regum </div><div class="l">sudabatque gravi consul Serranus aratro</div><div class="l">et casa pugnaces Curios angusta tegebat.</div><div class="l">haec mihi paupertas opulentior, haec mihi tecta</div><div class="l">culminibus maiora tuis. ibi quaerit inanes </div><div class="l">luxuries nocitura cibos; hic donat inemptas</div><div class="l">terra dapes. rapiunt Tyrios ibi vellera sucos</div><div class="l">et picturatae saturantur murice vestes;</div><div class="l">hic radiant flores et prati viva voluptas</div><div class="l">ingenio variata suo. fulgentibus illic </div><div class="l">surgunt strata toris; hic mollis panditur herba</div><div class="l">sollicitum curis non abruptura soporem.</div><div class="l">turba salutantum latas ibi perstrepit aedes;</div><div class="l">hic avium cantus, labentis murmura rivi.</div><div class="l">vivitur exiguo melius; natura beatis </div><div class="l">omnibus esse dedit, si quis cognoverit uti.</div><div class="l">haec si nota forent, frueremur simplice cultu,</div><div class="l">classica non gemerent, non stridula fraxinus iret,</div><div class="l">nec ventus quateret puppes nec machina muros.</div><div class="pagebreak" id="index.xml-pb-d30e572">[Page v.1.p.42]</div><div class="l">Crescebat scelerata sitis praedaeque recentis </div><div class="l">incestus flagrabat amor, nullusque petendi</div><div class="l">cogendive pudor: crebris periuria nectit</div><div class="l">blanditiis; sociat perituro foedere dextras.</div><div class="l">si semel e tantis poscenti quisque negasset,</div><div class="l">effera praetumido quatiebat corda furore. </div><div class="l">quae sic Gaetuli iaculo percussa leaena</div><div class="l">aut Hyrcana premens raptorem belua partus</div><div class="l">aut serpens calcata furit? iurata deorum</div><div class="l">maiestas teritur; nusquam reverentia mensae.</div><div class="l">non coniunx, non ipse simul, non pignora caesa </div><div class="l">sufficiunt odiis; non extinxisse propinquos,</div><div class="l">non notos egisse sat est; exscindere cives</div><div class="l">funditus et nomen gentis delere laborat.</div><div class="l">nec celeri perimit leto; crudelibus ante</div><div class="l">suppliciis fruitur; cruciatus, vincla, tenebras </div><div class="l">dilato mucrone parat. pro saevior ense</div><div class="l">parcendi rabies concessaque vita dolori!</div><div class="l">mors adeone parum est? causis fallacibus instat,</div><div class="l">arguit attonitos se iudice. cetera segnis,</div><div class="l">ad facinus velox, penitus regione remotas </div><div class="l">impiger ire vias: non illum Sirius ardens</div><div class="l">brumave Riphaeo stridens Aquilone retardat.</div><div class="l">effera torquebant avidae praecordia curae,</div><div class="l">effugeret ne quis gladios neu perderet ullum</div><div class="l">Augusto miserante nefas. non flectitur annis, </div><div class="l">non aetate labat: iuvenum rorantia colla</div><div class="l">ante patrum vultus stricta cecidere securi;</div><div class="pagebreak" id="index.xml-pb-d30e632">[Page v.1.p.44]</div><div class="l">ibat grandaevus nato moriente superstes</div><div class="l">post trabeas exul. quis prodere tanta relatu</div><div class="l">funera, quis caedes possit deflere nefandas? </div><div class="l">quid tale inmanes umquam gessisse feruntur</div><div class="l">vel Sinis Isthmiaca pinu vel rupe profunda</div><div class="l">Sciron vel Phalaris tauro vel carcere Sulla?</div><div class="l">o mites Diomedis equi! Busiridis arae</div><div class="l">clementes! iam Cinna pius, iam Spartace segnis </div><div class="l">Rufino collatus eris! Deiecerat omnes</div><div class="l">occultis odiis terror tacitique sepultos</div><div class="l">suspirant gemitus indignarique verentur.</div><div class="l">at non magnanimi virtus Stilichonis eodem</div><div class="l">fracta metu; solus medio sed turbine rerum </div><div class="l">contra letiferos rictus contraque rapacem</div><div class="l">movit tela feram, volucris non praepete cursu</div><div class="l">vectus equi, non Pegaseis adiutus habenis.</div><div class="l">hic cunctis optata quies, hic sola pericli</div><div class="l">turris erat clipeusque trucem porrectus in hostem,</div><div class="l">hic profugis sedes adversaque signa furori, </div><div class="l">servandis hic castra bonis. Hucusque minatus</div><div class="l">haerebat retroque fuga cedebat inerti:</div><div class="l">haud secus hiberno tumidus cum vertice torrens</div><div class="l">saxa rotat volvitque nemus pontesque revellit, </div><div class="l">frangitur obiectu scopuli quaerensque meatum</div><div class="l">spumat et inlisa montem circumtonat unda.</div><div class="l">Qua dignum te laude feram, qui paene ruenti</div><div class="pagebreak" id="index.xml-pb-d30e687">[Page v.1.p.46]</div><div class="l">lapsuroque tuos umeros obieceris orbi?</div><div class="l">te nobis trepidae sidus ceu dulce carinae </div><div class="l">ostendere dei, geminis quae lassa procellis</div><div class="l">tunditur et victo trahitur iam caeca magistro.</div><div class="l">Inachius Rubro perhibetur in aequore Perseus</div><div class="l">Neptuni domuisse pecus, sed tutior alis:</div><div class="l">te non penna vehit; rigida cum Gorgone Perseus:</div><div class="l">tu non vipereo defensus crine Medusae; </div><div class="l">illum vilis amor suspensae virginis egit:</div><div class="l">te Romana salus. taceat superata vetustas,</div><div class="l">Herculeos conferre tuis iam desinat actus.</div><div class="l">una Cleonaeum pascebat silva leonem; </div><div class="l">Arcadiae saltum vastabat dentibus unum</div><div class="l">saevus aper, tuque o compressa matre rebellans</div><div class="l">non ultra Libyae fines, Antaee, nocebas,</div><div class="l">solaque fulmineo resonabat Creta iuvenco</div><div class="l">Lernaeamque virens obsederat hydra paludem. </div><div class="l">hoc monstrum non una palus, non una tremebat</div><div class="l">insula, sed Latia quidquid dicione subactum</div><div class="l">vivit, et a primis Ganges horrebat Hiberis.</div><div class="l">hoc neque Geryon triplex nec turbidus Orci</div><div class="l">ianitor aequabit nec si concurrat in unum </div><div class="l">vis hydrae Scyllaeque fames et flamma Chimaerae.</div><div class="l">Certamen sublime diu, sed moribus impar</div><div class="l">virtutum scelerumque fuit. iugulare minatur:</div><div class="l">tu prohibes; ditem spoliat: tu reddis egenti;</div><div class="l">eruit: instauras; accendit proelia: vincis. </div><div class="pagebreak" id="index.xml-pb-d30e745">[Page v.1.p.48]</div><div class="l">ac velut infecto morbus crudescere caelo</div><div class="l">incipiens primos pecudum depascitur artus,</div><div class="l">mox populos urbesque rapit ventisque perustis</div><div class="l">corruptos Stygiam pestem desudat in amnes:</div><div class="l">sic avidus praedo iam non per singula saevit. </div><div class="l">sed sceptris inferre minas omnique perempto</div><div class="l">milite Romanas ardet prosternere vires,</div><div class="l">iamque Getas Histrumque movet Scythiamque receptat</div><div class="l">auxilio traditque suas hostilibus armis</div><div class="l">relliquias. mixtis descendit Sarmata Dacis </div><div class="l">et qui cornipedes in pocula vulnerat audax</div><div class="l">Massagetes caesamque bibens Maeotin Alanus</div><div class="l">membraque qui ferro gaudet pinxisse Gelonus,</div><div class="l">Rufino collecta manus. vetat ille domari</div><div class="l">innectitque moras et congrua tempora differt. </div><div class="l">nam tua cum Geticas stravisset dextra catervas,</div><div class="l">ulta ducis socii letum, parsque una maneret</div><div class="l">debilior facilisque capi, tunc impius ille</div><div class="l">proditor imperii coniuratusque Getarum</div><div class="l">distulit instantes eluso principe pugnas </div><div class="l">Hunorum laturus opem, quos adfore bello</div><div class="l">norat et invisis mox se coniungere castris.</div><div class="l">Est genus extremos Scythiae vergentis in ortus</div><div class="l">trans gelidum Tanain, quo non famosius ullum</div><div class="l">Arctos alit. turpes habitus obscaenaque visu </div><div class="l">corpora; mens duro numquam cessura labori;</div><div class="l">praeda cibus, vitanda Ceres frontemque secari</div><div class="pagebreak" id="index.xml-pb-d30e802">[Page v.1.p.50]</div><div class="l">ludus et occisos pulchrum iurare parentes.</div><div class="l">nec plus nubigenas duplex natura biformes</div><div class="l">cognatis aptavlt equis; acerrima nullo </div><div class="l">ordine mobilitas insperatique recursus.</div><div class="l">Quos tamen impavidus contra spumantis ad Hebri</div><div class="l">tendis aquas, sic ante tubas aciemque precatus:</div><div class="l">“Mavors, nubifero seu tu procumbis in Haemo</div><div class="l">seu te cana gelu Rhodope seu remige Medo </div><div class="l">sollicitatus Athos seu caligantia nigris</div><div class="l">ilicibus Pangaea tenent, accingere mecum</div><div class="l">et Thracas defende tuos si laetior adsit</div><div class="l">gloria, vestita spoliis donabere quercu.”</div><div class="l">Audiit ilia pater scopulisque nivalibus Haemi </div><div class="l">surgit et hortatur celeres clamore ministros:</div><div class="l">“fer galeam, Bellona, mihi nexusque rotarum</div><div class="l">tende, Pavor. frenet rapidos Formido iugales.</div><div class="l">festinas urgete manus. meus ecce paratur</div><div class="l">ad bellum Stilicho, qui me de more tropaeis </div><div class="l">ditat et hostiles suspendit in arbore cristas,</div><div class="l">communes semper litui, communia nobis</div><div class="l">signa canunt iunctoque sequor tentoria eurru.”</div><div class="l">sic fatus campo insiluit lateque fugatas</div><div class="l">hinc Stilicho turmas, illinc Gradivus agebat </div><div class="l">et clipeis et mole pares; stat cassis utrique</div><div class="l">sidereis hirsuta iubis loricaque cursu</div><div class="l">aestuat et largo saturatur vulnere cornus.</div><div class="l">Acrior interea voto multisque Megaera</div><div class="l">luxuriata malis maestam deprendit in area </div><div class="pagebreak" id="index.xml-pb-d30e862">[Page v.1.p.52]</div><div class="l">Iustitiam diroque prior sic ore lacessit:</div><div class="l">“en tibi prisca quies renovataque saecula rursus,</div><div class="l">ut rebare, vigent? en nostra potentia cessit</div><div class="l">nec locus est usquam Furiis? huc lumina flecte.</div><div class="l">adspice barbaricis iaceant quot moenia flammis, </div><div class="l">quas mihi Rufinus strages quantumque cruoris</div><div class="l">praebeat et quantis epulentur caedibus hydri.</div><div class="l">linque homines sortemque meam, pete sidera; notis</div><div class="l">Autumni te redde plagis, qua vergit in Austrum</div><div class="l">Signifer; aestivo sedes vicina Leoni </div><div class="l">iam pridem gelidaeque vacant confinia Librae,</div><div class="l">atque utinam per magna sequi convexa liceret! ”</div><div class="l">Diva refert: “non ulterius bacchabere demens.</div><div class="l">iam poenas tuus iste dabit, iam debitus ultor</div><div class="l">inminet, et, terras qui nunc ipsumque fatigat </div><div class="l">aethera, non vili moriens condetur harena.</div><div class="l">iamque aderit laeto promissus Honorius aevo</div><div class="l">nec forti genitore minor nec fratre corusco,</div><div class="l">qui subiget Medos, qui cuspide proteret Indos.</div><div class="l">sub iuga venturi reges; calcabitur asper </div><div class="l">Phasis equo pontemque pati cogetur Araxes,</div><div class="l">tuque simul gravibus ferri religata catenis</div><div class="l">expellere die debellatasque draconum</div><div class="l">tonsa comas imo barathri claudere recessu.</div><div class="l">tum tellus communis erit, tum limite nullo </div><div class="pagebreak" id="index.xml-pb-d30e915">[Page v.1.p.54]</div><div class="l">discernetur ager; nec vomere sulcus adunco</div><div class="l">findetur: subitis messor gaudebit aristis.</div><div class="l">rorabunt querceta favis; stagnantia passim</div><div class="l">vina fluent oleique lacus; nec murice tinctis</div><div class="l">velleribus quaeretur honos, sed sponte rubebunt </div><div class="l">attonito pastore greges pontumque per omnem</div><div class="l">ridebunt virides gemmis nascentibus algae.”</div></div></div><div class="pagebreak" id="index.xml-pb-d30e931">[Page v.1.p.56]</div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="textpart" id="poem.4"><h4><span class="headingNumber">1.2.1. </span></h4><div class="l">Pandite defensum reduces Helicona sorores,</div><div class="l">pandite; permissis iam licet ire choris:</div><div class="l">nulla per Aonios hostilis bucina campos</div><div class="l">carmina mugitu deteriore vetat.</div><div class="l">tu quoque securis pulsa formidine Delphis </div><div class="l">floribus ultorem, Delie, cinge tuum.</div><div class="l">nullus Castalios latices et praescia fati</div><div class="l">flumina polluto barbarus ore bibit.</div><div class="l">Alpheus late rubuit Siculumque per aequor</div><div class="l">sanguineas belli rettulit unda notas </div><div class="l">agnovitque novos absens Arethusa triumphos</div><div class="l">et Geticam sensit teste cruore necem.</div><div class="l">Inmensis, Stilicho, succedant otia curis</div><div class="l">et nostrae patiens corda remitte lyrae,</div><div class="l">nec pudeat longos interrupisse labores </div><div class="l">et tenuem Musis constituisse moram.</div><div class="l">fertur et indomitus tandem post proelia Mavors</div><div class="l">lassa per Odrysias fundere membra nives</div><div class="l">oblitusque sui posita clementior hasta</div><div class="l">Pieriis aures pacificare modis. </div></div><div class="pagebreak" id="index.xml-pb-d30e975">[Page v.1.p.58]</div><div class="textpart" id="poem.5"><h4><span class="headingNumber">1.2.2. </span></h4><div class="l">Iam post edomitas Alpes defensaque regna</div><div class="l">Hesperiae merita complexus sede parentem</div><div class="l">auctior adiecto fulgebat sidere mundus,</div><div class="l">iamque tuis, Stilicho, Romana potentia curis</div><div class="l">et rerum commissus apex, tibi credita fratrum </div><div class="l">utraque maiestas geminaeque exercitus aulae.</div><div class="l">Rufinus (neque enim patiuntur saeva quietem</div><div class="l">crimina pollutaeque negant arescere fauces)</div><div class="l">infandis iterum terras accendere bellis</div><div class="l">incohat et soli to pacem vexare tumultu. </div><div class="l">haec etiam secum: “quanam ratione tuebor</div><div class="l">spem vitae fragilem? qua tot depellere fluctus</div><div class="l">arte queam? premor hinc odiis, hinc milite cingor.</div><div class="l">heu quid agam? non arma mihi, non principis ullus</div><div class="l">auxiliatur amor, matura pericula surgunt </div><div class="l">undique et impositi radiant cervicibus enses.</div><div class="l">quid restat, nisi cuncta novo confundere luctu</div><div class="l">insontesque meae populos miscere ruinae?</div><div class="l">everso iuvat orbe mori; solacia leto</div><div class="pagebreak" id="index.xml-pb-d30e1016">[Page v.1.p.60]</div><div class="l">exitium commune dabit nec territus ante </div><div class="l">discedam: cum luce simul linquenda potestas.”</div><div class="l">Haec fatus, ventis veluti si frena resolvat</div><div class="l">Aeolus, abrupto gentes sic obice fudit</div><div class="l">laxavitque viam bellis et, nequa maneret</div><div class="l">inmunis regio, cladem divisit in orbem </div><div class="l">disposuitque nefas. alii per terga ferocis</div><div class="l">Danuvii solidata ruunt expertaque remos</div><div class="l">frangunt stagna rotis; alii per Caspia claustra</div><div class="l">Armeniasque nives inopino tramite ducti</div><div class="l">invadunt Orientis opes, iam pascua fumant </div><div class="l">Cappadocum volucrumque parens Argaeus equorum,</div><div class="l">iam rubet altus Halys nec se defendit iniquo</div><div class="l">monte Cilix. Syriae tractus vastantur amoeni</div><div class="l">adsuetumque choris et laeta plebe canorum</div><div class="l">proterit imbellem sonipes hostilis Orontem. </div><div class="l">hinc planctus Asiae; Geticis Europa catervis</div><div class="l">ludibrio praedaeque datur frondentis ad usque</div><div class="l">Dalmatiae fines: omnis quae mobile Ponti</div><div class="l">aequor et Adriacas tellus interiacet undas</div><div class="l">squalet inops pecudum, nullis habitata colonis, </div><div class="l">instar anhelantis Libyae, quae torrida semper</div><div class="l">solibus humano nescit mansuescere cultu.</div><div class="l">Thessalus ardet ager; reticet pastore fugato</div><div class="l">Pelion; Emathias ignis populatur aristas.</div><div class="l">nam plaga Pannoniae miserandaque moenia Thracum</div><div class="l">arvaque Mysorum iam nulli flebile damnum, </div><div class="l">sed cursus sollemnis erat campusque furori</div><div class="l">expositus, sensumque malis detraxerat usus.</div><div class="l">eheu quam brevibus pereunt ingentia fatis!</div><div class="pagebreak" id="index.xml-pb-d30e1080">[Page v.1.p.62]</div><div class="l">imperium tanto quaesitum sanguine, tanto </div><div class="l">servatum, quod mille ducum peperere labores,</div><div class="l">quod tantis Romana manus contexuit annis,</div><div class="l">proditor unus iners angusto tempore vertit.</div><div class="l">Urbs etiam, magnae quae ducitur aemula Romae</div><div class="l">et Calchedonias contra despectat harenas, </div><div class="l">iam non finitimo Martis terrore movetur,</div><div class="l">sed propius lucere faces et rauca sonare</div><div class="l">cornua vibratisque peti fastigia telis</div><div class="l">adspicit. hi vigili muros statione tueri,</div><div class="l">hi iunctis properant portus munire carinis. </div><div class="l">obsessa tamen ille ferus laetatur in urbe</div><div class="l">exultatque malis summaeque ex culmine turris</div><div class="l">impia vicini cernit spectacula campi:</div><div class="l">vinctas ire nunc, nunc in vada proxima mergi</div><div class="l">seminecem, hunc subito percussum vulnere labi </div><div class="l">dum fugit, hunc animam portis efflare sub ipsis;</div><div class="l">nec canos prodesse seni puerique cruore</div><div class="l">maternos undare sinus, inmensa voluptas</div><div class="l">et risus plerumque subit; dolor afficit unus,</div><div class="l">quod feriat non ipse manu. videt omnia late </div><div class="l">exceptis incensa suis et crimine tanto</div><div class="l">luxuriat carumque sibi non abnuit hostem;</div><div class="l">iactabatque ultro, quod soli castra paterent</div><div class="l">sermonumque foret vicibus permissa potestas.</div><div class="l">egregii quotiens exisset foederis auctor, </div><div class="l">stipatur sociis, circumque armata clientum</div><div class="pagebreak" id="index.xml-pb-d30e1138">[Page v.1.p.64]</div><div class="l">agmina privatis ibant famulantia signis;</div><div class="l">ipse inter medios, ne qua de parte relinquat</div><div class="l">barbariem, revocat fulvas in pectora pelles</div><div class="l">frenaque et inmanes pharetras arcusque sonoros </div><div class="l">adsimulat mentemque palam proclamat amictu,</div><div class="l">nec pudet Ausonios currus et iura regentem</div><div class="l">sumere deformes ritus vestemque Getarum;</div><div class="l">insignemque habitum Latii mutare coactae</div><div class="l">maerent captivae pellito iudice leges. </div><div class="l">Quis populi tum vultus erat! quae murmura furtim!</div><div class="l">(nam miseris ne flere quidem aut lenire dolorem</div><div class="l">colloquiis impune licet): “quonam usque feremus</div><div class="l">exitiale iugum? durae quis terminus umquam</div><div class="l">sortis erit? quis nos funesto turbine rerum </div><div class="l">aut tantis solvet lacrimis, quos barbarus illinc,</div><div class="l">hinc Rufinus agit, quibus arva fretumque negatur?</div><div class="l">magna quidem per rura lues, sed maior oberrat</div><div class="l">intra tecta timor. tandem succurre ruenti</div><div class="l">heu patriae, Stilicho! dilecta hic pignora certe, </div><div class="l">hic domus, hic thalamis primum genialibus omen,</div><div class="l">hic tibi felices erexit regia taedas.</div><div class="l">vel solus sperate veni. te proelia viso</div><div class="l">languescent avidique cadet dementia monstri.”</div><div class="l">Talibus urgetur discors Aurora procellis. </div><div class="l">at Stilicho, Zephyris cum primum bruma remitti</div><div class="l">et iuga diffusis nudari coepta pruinis,</div><div class="l">partibus Italiae tuta sub pace relictis</div><div class="l">utraque castra movens Phoebi properabat ad ortus,</div><div class="pagebreak" id="index.xml-pb-d30e1197">[Page v.1.p.66]</div><div class="l">Gallica discretis Eoaque robora turmis </div><div class="l">amplexus. numquam tantae dicione sub una</div><div class="l">convenere manus nec tot discrimina vocum:</div><div class="l">illinc Armeniae vibratis crinibus alae</div><div class="l">herbida collectae facili velamina nodo;</div><div class="l">inde truces flavo comitantur vertice Galli, </div><div class="l">quos Rhodanus velox, Araris quos tardior ambit</div><div class="l">et quos nascentes explorat gurgite Rhenus</div><div class="l">quosque rigat retro pernicior unda Garunnae,</div><div class="l">Oceani pleno quotiens impellitur aestu.</div><div class="l">mens eadem cunctis animique recentia ponunt </div><div class="l">vulnera; non odit victus victorve superbit.</div><div class="l">et quamvis praesens tumor et civilia nuper</div><div class="l">classica bellatrixque etiamnunc ira caleret,</div><div class="l">in ducis eximii conspiravere favorem.</div><div class="l">haud aliter Xerxen toto simul orbe secutus </div><div class="l">narratur rapuisse vagos exercitus amnes</div><div class="l">et telis umbrasse diem, cum classibus iret</div><div class="l">per scopulos tectumque pedes contemneret aequor.</div><div class="l">Vix Alpes egressus erat nec iam amplius errat</div><div class="l">barbarus adventumque timens se cogit in unam </div><div class="l">planitiem tutoque includit pascua gyro:</div><div class="l">tum duplici fossa non exuperabile vallum</div><div class="l">asperat alternis sudibus murique locata</div><div class="l">in speciem caesis obtendit plaustra iuvencis.</div><div class="l">At procul exanguis Rufinum perculit horror; </div><div class="l">infectae pallore genae; stetit ore gelato</div><div class="l">incertus peteretne fugam, veniamne subactus</div><div class="pagebreak" id="index.xml-pb-d30e1257">[Page v.1.p.68]</div><div class="l">posceret an fidos sese transferret in hostes.</div><div class="l">quid nunc divitiae, quid fulvi vasta metalli</div><div class="l">congeries, quid purpureis effulta columnis </div><div class="l">atria prolataeve iuvant ad sidera moles?</div><div class="l">audit iter numeratque dies spatioque viarum</div><div class="l">metitur vitam. torquetur pace futura</div><div class="l">nec recipit somnos et saepe cubilibus amens</div><div class="l">excutitur poenamque luit formidine poenae. </div><div class="l">sed redit in rabiem scelerumque inmane resumit</div><div class="l">ingenium sacrasque fores praedivitis aulae</div><div class="l">intrat et Arcadium mixto terrore precatur:</div><div class="l">“Per fratris regale iubar, per facta parentis</div><div class="l">aetherii floremque tui te deprecor aevi, </div><div class="l">eripe me gladiis; liceat Stilichonis iniquas</div><div class="l">evitare minas. in nostram Gallia caedem</div><div class="l">coniurata venit. quidquid rigat ultima Tethys,</div><div class="l">extremos ultra volitat gens si qua Britannos,</div><div class="l">mota mihi. tantis capiendi credimur armis? </div><div class="l">tot signis unum petitur caput? unde cruoris</div><div class="l">ista sitis? geminum caeli sibi vindicat axem</div><div class="l">et nullum vult esse parem. succumbere poscit</div><div class="l">cuncta sibi: regit Italiam Libyamque coercet;</div><div class="l">Hispanis Gallisque iubet; non orbita solis, </div><div class="l">non illum natura capit. quascumque paravit</div><div class="l">hic Augustus opes et quas post bella recepit,</div><div class="l">solus habet, possessa semel nec reddere curat,</div><div class="l">scilicet ille quidem tranquilla pace fruatur;</div><div class="l">nos premat obsidio? quid partem invadere temptat?</div><div class="l">deserat Illyricos fines; Eoa remittat </div><div class="pagebreak" id="index.xml-pb-d30e1319">[Page v.1.p.70]</div><div class="l">agmina; fraternas ex aequo dividat hastas,</div><div class="l">nec sceptri tantum fueris, sed militis heres.</div><div class="l">quodsi dissimulas nostrae succurrere morti</div><div class="l">nec prohibere paras, Manes et sidera testor: </div><div class="l">haec cervix non sola cadet; miscebitur alter</div><div class="l">sanguis; nec Stygias ferar incomitatus ad undas</div><div class="l">nec mea securus ridebit funera victor! ”</div><div class="l">Haec ubi, dictatur facinus missusque repente</div><div class="l">qui ferat extortas invito principe voces. </div><div class="l">Interea Stilicho iam laetior hoste propinquo</div><div class="l">nec multo spatii distantibus aequore vallis</div><div class="l">pugnandi cupidas accendit voce cohortes,</div><div class="l">Armeniis frons laeva datur; per cornua Gallos</div><div class="l">dexteriora locat. spumis ignescere frena, </div><div class="l">pulveris extolli nimbos lateque videres</div><div class="l">surgere purpureis undantes anguibus hastas</div><div class="l">serpentumque vago caelum saevire volatu.</div><div class="l">implet Thessaliam ferri nitor antraque docti</div><div class="l">cornipedis, teneroque amnis reptatus Achilli </div><div class="l">et nemus Oetaeum radiat. clamore nivalis</div><div class="l">Ossa tonat pulsoque fragor geminatur Olympo.</div><div class="l">intumuit virtus et lucis prodigus arsit</div><div class="l">impetus; haud illos rupes, haud alta vetarent</div><div class="l">flumina: praecipiti stravissent omnia cursu. </div><div class="l">Si tunc his animis acies collata fuisset,</div><div class="l">prodita non tantas vidisset Graecia caedes,</div><div class="l">oppida semoto Pelopeia Marte vigerent,</div><div class="pagebreak" id="index.xml-pb-d30e1376">[Page v.1.p.72]</div><div class="l">starent Arcadiae, starent Lacedaemonis arces;</div><div class="l">non mare fumasset geminum flagrante Corintho </div><div class="l">nec fera Cecropiae traxissent vincula matres.</div><div class="l">ilia dies potuit nostris imponere finem</div><div class="l">cladibus et sceleris causas auferre futuri.</div><div class="l">invida pro quantum rapuit Fortuna triumphum!</div><div class="l">inter equos interque tubas mandata feruntur </div><div class="l">regia et armati veniunt ductoris ad aures.</div><div class="l">Obstupuit; simul ira virum, simul obruit ingens</div><div class="l">maeror et ignavo tantum licuisse nocenti</div><div class="l">miratur. dubios anceps sententia volvit</div><div class="l">eventus: peragat pugnas an fortia coepta </div><div class="l">deserat? Illyricis ardet succurrere damnis;</div><div class="l">praeceptis obstare timet, reverentia frangit</div><div class="l">virtutis stimulos: hinc publica commoda suadent,</div><div class="l">hinc metus invidiae. tandem indignatus ad astra</div><div class="l">extollit palmas et ab imo pectore fatur: </div><div class="l">“Numina Romanis necdum satiata ruinis,</div><div class="l">si iuvat imperium penitus de stirpe revelli,</div><div class="l">uno si placuit deleri saecula lapsu,</div><div class="l">si piget humani generis, prorumpat in arva</div><div class="l">libertas effrena maris vel limite iusto </div><div class="l">devius errantes Phaethon confundat habenas.</div><div class="l">cur per Rufinum geritur? procumbere mundum</div><div class="l">hoc auctore pudet. mediis revocamur ab armis</div><div class="l">(pro dolor!) et strictos deponere cogimur enses.</div><div class="l">vos, arsurae urbes perituraque moenia, testor: </div><div class="l">cedo equidem et miserum permitto casibus orbem</div><div class="l">flectite signa, duces, redeat iam miles Eous.</div><div class="pagebreak" id="index.xml-pb-d30e1438">[Page v.1.p.74]</div><div class="l">parendum est. taceant litui. prohibete sagittas.</div><div class="l">parcite contiguo — Rufinus praecipit! — hosti.”</div><div class="l">His dictis omnes una fremuere manipli </div><div class="l">quantum non Italo percussa Ceraunia fluctu,</div><div class="l">quantum non madidis elisa tonitrua Cauris,</div><div class="l">secernique negant ereptaque proelia poscunt,</div><div class="l">insignemque ducem populus defendit uterque</div><div class="l">et sibi quisque trahit. magno certatur amore, </div><div class="l">alternamque fidem non inlaudata lacessit</div><div class="l">seditio talique simul clamore queruntur:</div><div class="l">“Quis mihi nudatos enses, quis tela lacertis</div><div class="l">excutit et solvi curvatos imperat arcus?</div><div class="l">quisnam audet stricto leges imponere ferro? </div><div class="l">inflammata semel nescit mitescere virtus.</div><div class="l">iam mihi barbaricos sitientia pila cruores</div><div class="l">sponte volant ultroque manus mucrone furenti</div><div class="l">ducitur et siccum gladium vagina recusat.</div><div class="l">non patiar. semperne Getis discordia nostra </div><div class="l">proderit? en iterum belli civilis imago!</div><div class="l">quid consanguineas acies, quid dividis olim</div><div class="l">Concordes aquilas? non dissociabile corpus</div><div class="l">coniunctumque sumus. te qua libet ire sequemur.</div><div class="l">te vel Hyperboreo damnatam sidere Thylen, </div><div class="l">te vel ad incensas Libyae comitabor harenas.</div><div class="l">Indorum si stagna petas Rubrique recessus</div><div class="l">litoris, auriferum veniam poturus Hydaspen;</div><div class="l">si calcare Notum secretaque noscere Nili</div><div class="l">nascentis iubeas, mundum post terga relinquam; </div><div class="pagebreak" id="index.xml-pb-d30e1498">[Page v.1.p.76]</div><div class="l">et quocumque loco Stilicho tentoria figat,</div><div class="l">haec patria est.” Dux inde vetat: “desistite, quaeso.</div><div class="l">atque avidam differte manum. cadat iste minacis</div><div class="l">invidiae cumulus, non est victoria tanti,</div><div class="l">ut videar vicisse mihi. vos fida iuventus </div><div class="l">ite, mei quondam socii.” nec plura locutus</div><div class="l">flexit iter: vacuo qualis discedit hiatu</div><div class="l">impatiens remeare leo, quem plurima cuspis</div><div class="l">et pastorales pepulerunt igne catervae,</div><div class="l">inclinatque iubas demissaque lumina velat </div><div class="l">et trepidas maesto rimatur murmure silvas.</div><div class="l">Ut sese legio vidit disiuncta relinqui,</div><div class="l">ingentem tollit gemitum galeasque solutis</div><div class="l">umectat lacrimis pressamque morantia vocem</div><div class="l">thoracum validos pulsant suspiria nexus: </div><div class="l"><span class="q">‘tradimur, heu, tantumque sequi prohibemur amorem! ’</span></div><div class="l">exclamant. “spernisne tuas, dux optime, dextras,</div><div class="l">quas tibi victrices totiens Bellona probavit?</div><div class="l">nos adeo viles? adeo felicior axis</div><div class="l">Hesperius, meruit qui te rectore teneri? </div><div class="l">quid nobis patriam, quid cara revisere tandem</div><div class="l">pignora dilectosve iuvat coluisse penates?</div><div class="l">te sine dulce nihil, iam formidata tyranni</div><div class="l">tempestas subeunda mihi, qui forte nefandas</div><div class="l">iam parat insidias, qui nos aut turpibus Hunis </div><div class="l">aut impacatis famulos praebebit Alanis;</div><div class="l">quamquam non adeo robur defecerit omne</div><div class="l">tantave gestandi fuerit penuria ferri.</div><div class="l">tu, licet occiduo maneas sub cardine caeli,</div><div class="pagebreak" id="index.xml-pb-d30e1562">[Page v.1.p.78]</div><div class="l">tu mihi dux semper, Stilicho, nostramque vel absens</div><div class="l">experiere fidem. dabitur tibi debita pridem </div><div class="l">victima: promissis longe placabere sacris.”</div><div class="l">Tristior Haemoniis miles digressus ab oris</div><div class="l">tangebat Macetum fines murosque subibat,</div><div class="l">Thessalonica, tuos. sensu dolor haeret in alto </div><div class="l">abditus et tacitas vindictae praestruit iras,</div><div class="l">spectaturque favens odiis locus aptaque leto</div><div class="l">tempora. nec quisquam tanta de pube repertus,</div><div class="l">proderet incautis qui corda minantia verbis.</div><div class="l">quae non posteritas, quae non mirabitur aetas </div><div class="l">tanti consilium vulgi potuisse taceri</div><div class="l">aut facinus tam grande tegi mentisque calorem</div><div class="l">non sermone viae, non inter pocula rumpi?</div><div class="l">aequalis tantam tenuit constantia turbam</div><div class="l">et fuit arcanum populo. percurritur Haemus, </div><div class="l">deseritur Rhodope Thracumque per ardua tendunt,</div><div class="l">donec ad Herculei perventum nominis urbem.</div><div class="l">Ut cessisse ducem, propius venisse cohortes</div><div class="l">cognita Rufino, magna cervice triumphat</div><div class="l">omnia tuta ratus sceptrumque capessere fervet </div><div class="l">et coniuratos hortatur voce clientes:</div><div class="l">“vicimus, expulimus, facilis iam copia regni.</div><div class="l">nullus ab hoste timor. quis enim, quem poscere solum</div><div class="l">horruit, hunc tanto munitum milite vincat?</div><div class="l">quis ferat armatum, quem non superavit inermem?</div><div class="l">i nunc, exitium nobis meditare remotus </div><div class="pagebreak" id="index.xml-pb-d30e1620">[Page v.1.p.80]</div><div class="l">incassum, Stilicho, dum nos longissima tellus</div><div class="l">dividat et mediis Nereus interstrepat undis.</div><div class="l">Alpinas transire tibi me sospite rupes</div><div class="l">haud dabitur. iaculis illinc me figere tempta. </div><div class="l">quaere ferox ensem, qui nostra ad moenia tendi</div><div class="l">possit ab Italia, non te documenta priorum,</div><div class="l">non exempla vetant? quisnam conatus adire</div><div class="l">has iactat vitasse manus? detrusimus orbe</div><div class="l">te medio tantisque simul spoliavimus armis. </div><div class="l">nunc epulis tempus, socii, nunc larga parare</div><div class="l">munera donandumque novis legionibus aurum!</div><div class="l">opportuna meis oritur lux crastina votis.</div><div class="l">quod nolit rex ipse velit iubeatque coactus</div><div class="l">in partem mihi regna dari, contingat in uno </div><div class="l">privati fugisse modum crimenque tyranni,”</div><div class="l">Talibus adclamat dictis infame nocentum</div><div class="l">concilium, qui perpetuis crevere rapinis</div><div class="l">et quos una facit Rufino causa sodales,</div><div class="l">inlicitum duxisse nihil; funesta tacere </div><div class="l">nexus amicitiae. iamiam conubia laeti</div><div class="l">despondent aliena sibi frustraque vicissim</div><div class="l">promittunt, quae quisque petat, quas devoret urbes.</div><div class="l">Coeperat humanos alto sopire labores</div><div class="l">nox gremio, nigrasque sopor diffuderat alas. </div><div class="l">ille diu curis animum stimulantibus aegre</div><div class="l">labitur in somnos. toto vix corde quierat,</div><div class="l">ecce videt diras adludere protinus umbras,</div><div class="pagebreak" id="index.xml-pb-d30e1677">[Page v.1.p.82]</div><div class="l">quas dedit ipse neci; quarum quae clarior una</div><div class="l">visa loqui: “pro! surge toro. quid plurima volvis </div><div class="l">anxius? haec requiem rebus finemque labori</div><div class="l">adlatura dies: omni iam plebe redibis</div><div class="l">altior et laeti manibus portabere vulgi.”</div><div class="l">has canit ambages, occulto fallitur ille</div><div class="l">omine nec capitis sentit praesagia fixi. </div><div class="l">Iam summum radiis stringebat Lucifer Haemum</div><div class="l">festinamque rotam solito properantior urget</div><div class="l">tandem Rufini visurus funera Titan;</div><div class="l">desiluit stratis densaeque capacia turbae</div><div class="l">atria regifico iussit splendere paratu </div><div class="l">exceptura dapes et, quod post vota daretur,</div><div class="l">insculpi propriis aurum fatale figuris.</div><div class="l">ipse salutatum reduces post proelia turmas</div><div class="l">iam regale tumens et principe celsior ibat</div><div class="l">collaque femineo solvebat mollia gestu </div><div class="l">imperii certus, tegeret ceu purpura dudum</div><div class="l">corpus et ardentes ambirent tempora gemmae.</div><div class="l">Urbis ab angusto tractu, qua vergit in austrum,</div><div class="l">planities vicina patet: nam cetera pontus</div><div class="l">circuit exiguo dirimi se limite passus. </div><div class="l">hic ultrix acies ornatu lucida Martis</div><div class="l">explicuit cuneos. pedites in parte sinistra</div><div class="l">consistunt. equites illinc poscentia cursum</div><div class="l">ora reluctantur pressis sedare lupatis;</div><div class="l">hinc alii saevum cristato vertice nutant </div><div class="l">et tremulos umeris gaudent vibrare colores,</div><div class="l">quos operit formatque chalybs; coniuncta per artem</div><div class="pagebreak" id="index.xml-pb-d30e1739">[Page v.1.p.84]</div><div class="l">flexilis inductis animatur lamina membris;</div><div class="l">horribiles visu: credas simulacra moveri</div><div class="l">ferrea cognatoque viros spirare metallo. </div><div class="l">par vestitus equis: ferrata fronte minantur</div><div class="l">ferratosque levant securi vulneris armos.</div><div class="l">diviso Stat quisque loco, metuenda voluptas</div><div class="l">cernenti pulcherque timor, spirisque remissis</div><div class="l">mansuescunt varii vento cessante dracones. </div><div class="l">Augustus veneranda prior vexilla salutat.</div><div class="l">Rufinus sequitur, quo fallere cuncta solebat</div><div class="l">callidus adfatu, devotaque brachia laudat;</div><div class="l">nomine quemque vocat; natos patresque reversis</div><div class="l">nuntiat incolumes. illi dum plurima ficto </div><div class="l">certatim sermone petunt, extendere longos</div><div class="l">a tergo flexus insperatoque suprema</div><div class="l">circuitu sociare parant; decrescere campus</div><div class="l">incipit, et clipeis in se redeuntia iunctis</div><div class="l">curvo paulatim sinuantur cornua ductu: </div><div class="l">sic ligat inmensa virides indagine saltus</div><div class="l">venator; sic attonitos ad litora pisces</div><div class="l">aequoreus populator agit rarosque plagarum</div><div class="l">contrahit anfractus et hiantes colligit oras.</div><div class="l">excludunt alios, cingi se fervidus ille </div><div class="l">nescit adhuc graviterque adprensa veste morantem</div><div class="l">increpat Augustum: scandat sublime tribunal,</div><div class="l">participem sceptri, socium declaret honoris — </div><div class="l">cum subito stringunt gladios; vox desuper ingens</div><div class="l">infremuit: “nobis etiam, deterrime, nobis </div><div class="pagebreak" id="index.xml-pb-d30e1799">[Page v.1.p.86]</div><div class="l">sperasti famulas imponere posse catenas?</div><div class="l">unde redi nescis? patiarne audire satelles,</div><div class="l">qui leges aliis libertatemque reduxi?</div><div class="l">bis domitum civile nefas, bis rupimus Alpes.</div><div class="l">tot nos bella docent nulli servire tyranno.”</div><div class="l">Deriguit. spes nulla fugae; seges undique ferri</div><div class="l">circumfusa micat; dextra laevaque revinctus</div><div class="l">haesit et ensiferae stupuit mucrone coronae,</div><div class="l">ut fera, quae nuper montes amisit avitos</div><div class="l">altorumque exul nemorum damnatur harenae </div><div class="l">muneribus, commota ruit; vir murmure contra</div><div class="l">hortatur nixusque genu venabula tendit;</div><div class="l">ilia pavet strepitus cuneosque erecta theatri</div><div class="l">respicit et tanti miratur sibila vulgi.</div><div class="l">Unus per medios audendi pronior ense </div><div class="l">prosilit exerto dictisque et vulnere torvus</div><div class="l">impetit: “hac Stilicho, quem iactas pellere, dextra</div><div class="l">te ferit; hoc absens invadit viscera ferro.”</div><div class="l">sic fatur meritoque latus transverberat ictu.</div><div class="l">Felix ilia manus, talem quae prima cruorem </div><div class="l">hauserit et fessi poenam libaverit orbis!</div><div class="l">mox omnes laniant hastis artusque trementes</div><div class="l">dilacerant; uno tot corpore tela tepescunt</div><div class="l">et non infecto puduit mucrone reverti.</div><div class="pagebreak" id="index.xml-pb-d30e1850">[Page v.1.p.88]</div><div class="l">hi vultus avidos et adhuc spirantia vellunt </div><div class="l">lumina, truncates alii rapuere lacertos.</div><div class="l">amputat ille pedes, umerum quatit ille solutis</div><div class="l">nexibus; hic fracti reserat curvamina dorsi;</div><div class="l">hic iecur, hic cordis fibras, hic pandit anhelas</div><div class="l">pulmonis latebras. spatium non invenit ira </div><div class="l">nec locus est odiis. consumpto funere vix tum</div><div class="l">deseritur sparsumque perit per tela cadaver,</div><div class="l">sic mons Aonius rubuit, cum Penthea ferrent</div><div class="l">Maenades aut subito mutatum Actaeona cornu</div><div class="l">traderet insanis Latonia visa Molossis. </div><div class="l">criminibusne tuis credis, Fortuna, mederi</div><div class="l">et male donatum certas aequare favorem</div><div class="l">suppliciis? una tot milia morte rependis?</div><div class="l">eversis agedum Rufinum divide terris,</div><div class="l">da caput Odrysiis, truncum mereantur Achivi. </div><div class="l">quid reliquis dabitur? nec singula membra peremptis</div><div class="l">sufficiunt populis. Vacuo plebs undique muro</div><div class="l">iam secura fluit; senibus non obstitit aetas</div><div class="l">virginibusve pudor; viduae, quibus ille maritos</div><div class="l">abstulit, orbataeque ruunt ad gaudia matres </div><div class="l">insultantque alacres. laceros iuvat ire per artus</div><div class="l">pressaque calcato vestigia sanguine tingui.</div><div class="l">nec minus adsiduis flagrant elidere saxis</div><div class="l">prodigiale caput, quod iam de cuspide summa</div><div class="pagebreak" id="index.xml-pb-d30e1903">[Page v.1.p.90]</div><div class="l">nutabat digna rediens ad moenia pompa. </div><div class="l">dextera quin etiam ludo concessa vagatur</div><div class="l">aera petens poenasque animi persolvit avari</div><div class="l">terribili lucro vivosque imitata retentus</div><div class="l">cogitur adductis digitos inflectere nervis.</div><div class="l">Desinat elatis quisquam confidere rebus </div><div class="l">instabilesque deos ac lubrica numina discat.</div><div class="l">ilia manus, quae sceptra sibi gestanda parabat,</div><div class="l">cuius se totiens summisit ad oscula supplex</div><div class="l">nobilitas, inhumata diu miseroque revulsa</div><div class="l">corpore feralem quaestum post fata reposcit. </div><div class="l">adspiciat quisquis nimium sublata secundis</div><div class="l">colla gerit: triviis calcandus spargitur ecce,</div><div class="l">qui sibi pyramidas, qui non cedentia templis</div><div class="l">ornatura suos extruxit culmina manes,</div><div class="l">et qui Sidonio velari credidit ostro, </div><div class="l">nudus pascit aves. iacet en, qui possidet orbem,</div><div class="l">exiguae telluris inops et pulvere raro</div><div class="l">per partes tegitur nusquam totiensque sepultus.</div><div class="l">Senserunt convexa necem tellusque nefandum</div><div class="l">amolitur onus iam respirantibus astris. </div><div class="l">infernos gravat umbra lacus. pater Aeacus horret</div><div class="l">intrantemque etiam latratu Cerberus urget.</div><div class="l">tunc animae, quas ille fero sub iure peremit,</div><div class="l">circumstant nigrique trahunt ad iudicis urnam</div><div class="l">infesto fremitu: veluti pastoris in ora </div><div class="l">commotae glomerantur apes, qui dulcia raptu</div><div class="l">mella vehit, pennasque cient et spicula tendunt</div><div class="l">et tenuis saxi per propugnacula cinctae</div><div class="pagebreak" id="index.xml-pb-d30e1965">[Page v.1.p.92]</div><div class="l">rimosam patriam dilectaque pumicis antra</div><div class="l">defendunt pronoque favos examine velant. </div><div class="l">Est locus infaustis quo conciliantur in unum</div><div class="l">Cocytos Phlegethonque vadis; inamoenus uterque</div><div class="l">alveus; hic volvit lacrimas, hic igne redundat.</div><div class="l">turris per geminos, flammis vicinior, amnes</div><div class="l">porrigitur solidoque rigens adamante sinistrum </div><div class="l">proluit igne latus; dextro Cocytia findit</div><div class="l">aequora triste gemens et fletu concita plangit.</div><div class="l">huc post emeritam mortalia saecula vitam</div><div class="l">deveniunt. ibi nulla manent discrimina fati,</div><div class="l">nullus honos vanoque exutum nomine regem </div><div class="l">proturbat plebeius egens. quaesitor in alto</div><div class="l">conspicuus solio pertemptat crimina Minos</div><div class="l">et iustis dirimit sontes. quos nolle fateri</div><div class="l">viderit, ad rigidi transmittit verbera fratris.</div><div class="l">nam iuxta Rhadamanthys agit. cum gesta superni</div><div class="l">curriculi totosque diu perspexerit actus, </div><div class="l">exaequat damnum meritis et muta ferarum</div><div class="l">cogit vincla pati. truculentos ingerit ursis</div><div class="l">praedonesque lupis; fallaces vulpibus addit.</div><div class="l">at qui desidia semper vinoque gravatus, </div><div class="l">indulgens Veneri, voluit torpescere luxu,</div><div class="l">hunc suis inmundi pingues detrudit in artus.</div><div class="l">qui iusto plus esse loquax arcanaque suevit</div><div class="l">prodere, piscosas fertur victurus in undas,</div><div class="l">ut nimiam pensent aeterna silentia vocem. </div><div class="l">quos ubi per varias annis ter mille figuras</div><div class="l">egit, Lethaeo purgatos flumine tandem</div><div class="l">rursus ad humanae revocat primordia formae.</div><div class="pagebreak" id="index.xml-pb-d30e2029">[Page v.1.p.94]</div><div class="l">Tum quoque, dum lites Stygiique negotia solvit</div><div class="l">dura fori veteresque reos ex ordine quaerit, </div><div class="l">Rufinum procul ecce notat visuque severe</div><div class="l">lustrat et ex imo concussa sede profatur:</div><div class="l">“Huc superum labes, huc insatiabilis auri</div><div class="l">proluvies pretioque nihil non ause parato,</div><div class="l">quodque mihi summum scelus est, huc improbe legum</div><div class="l">venditor, Arctoi stimulator perfide Martis! </div><div class="l">cuius ob innumeras strages angustus Averni</div><div class="l">iam sinus et plena lassatur portitor alno.</div><div class="l">quid demens manifesta negas? en pectus inustae</div><div class="l">deformant maculae vitiisque inolevit imago </div><div class="l">nec sese commissa tegunt. genus omne dolorum</div><div class="l">in te ferre libet: dubio tibi pendula rupes</div><div class="l">inmineat lapsu, volucer te torqueat axis,</div><div class="l">te refugi fallant latices atque ore natanti</div><div class="l">arescat decepta sitis, dapibusque relictis </div><div class="l">in tua mansurus migret praecordia vultur.</div><div class="l">quamquam omnes alii, quos haec tormenta fatigant,</div><div class="l">pars quota sunt, Rufine, tui! quid tale vel audax</div><div class="l">fulmine Salmoneus vel lingua Tantalus egit</div><div class="l">aut inconsulto Tityos deliquit amore? </div><div class="l">cunctorum si facta simul iungantur in unum,</div><div class="l">praecedes numero. cui tanta piacula quisquam</div><div class="l">supplicio conferre valet? quid denique dignum</div><div class="l">omnibus inveniam, vincant cum singula poenas?</div><div class="l">tollite de mediis animarum dedecus umbris. </div><div class="l">adspexisse sat est. oculis iam parcite nostris</div><div class="l">et Ditis purgate domos. agitate flagellis</div><div class="pagebreak" id="index.xml-pb-d30e2091">[Page v.1.p.96]</div><div class="l">trans Styga, trans Erebum, vacuo mandate barathro</div><div class="l">infra Titanum tenebras infraque recessus</div><div class="l">Tartareos ipsumque 1 Chaos, qua noctis opacae </div><div class="l">fundamenta latent; praeceps ibi mersus anhelet,</div><div class="l">dum rotat astra polus, feriunt dum litora venti.”</div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Claudianus, Claudius.
	    Date: 2015-12-03<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:06:37Z.
	       SAXON HE 9.8.0.5.
		 --></address></div></body></html>
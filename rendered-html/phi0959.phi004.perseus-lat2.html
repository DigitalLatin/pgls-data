<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Art of Love</title><meta name="author" content="P. Ovidius Naso" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Art of Love" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Art of Love</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a lang="lat" class="toc toc_0" href="#index.xml-body.1_div.1">Ars Amatoria</a><ul class="toc"><li class="toc"><span class="headingNumber">1.1. </span><a class="toc toc_1" href="#index.xml-body.1_div.1_div.1">Liber primus</a></li><li class="toc"><span class="headingNumber">1.2. </span><a class="toc toc_1" href="#index.xml-body.1_div.1_div.2">Liber secundus</a></li><li class="toc"><span class="headingNumber">1.3. </span><a class="toc toc_1" href="#index.xml-body.1_div.1_div.3">Liber tertius</a></li></ul></li></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span><span class="head">Ars Amatoria</span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">Liber primus</span></h3><div class="l">Siquis in hoc artem populo non novit amandi,</div><div style="text-indent: 5em">Hoc legat et lecto carmine doctus amet.</div><div class="l">Arte citae veloque rates remoque moventur,</div><div style="text-indent: 5em">Arte leves currus: arte regendus amor.</div><div class="l">Curribus Automedon lentisque erat aptus habenis,</div><div style="text-indent: 5em">Tiphys in Haemonia puppe magister erat:</div><div class="l">Me Venus artificem tenero praefecit Amori;</div><div style="text-indent: 5em">Tiphys et Automedon dicar Amoris ego.</div><div class="l">Ille quidem ferus est et qui mihi saepe repugnet:</div><div style="text-indent: 5em">Sed puer est, aetas mollis et apta regi.</div><div class="l">Phillyrides puerum cithara perfecit Achillem,</div><div style="text-indent: 5em">Atque animos placida contudit arte feros.</div><div class="l">Qui totiens socios, totiens exterruit hostes,</div><div style="text-indent: 5em">Creditur annosum pertimuisse senem.</div><div class="l">Quas Hector sensurus erat, poscente magistro</div><div style="text-indent: 5em">Verberibus iussas praebuit ille manus.</div><div class="l">Aeacidae Chiron, ego sum praeceptor Amoris:</div><div style="text-indent: 5em">Saevus uterque puer, natus uterque dea.</div><div class="l">Sed tamen et tauri cervix oneratur aratro,</div><div style="text-indent: 5em">Frenaque magnanimi dente teruntur equi;</div><div class="l">Et mihi cedet Amor, quamvis mea vulneret arcu</div><div style="text-indent: 5em">Pectora, iactatas excutiatque faces.</div><div class="l">Quo me fixit Amor, quo me violentius ussit,</div><div style="text-indent: 5em">Hoc melior facti vulneris ultor ero: </div><div class="l">Non ego, Phoebe, datas a te mihi mentiar artes,</div><div style="text-indent: 5em">Nec nos aëriae voce monemur avis,</div><div class="l">Nec mihi sunt visae Clio Cliusque sorores</div><div style="text-indent: 5em">Servanti pecudes vallibus, Ascra, tuis:</div><div class="l">Usus opus movet hoc: vati parete perito;</div><div style="text-indent: 5em">Vera canam: coeptis, mater Amoris, ades!</div><div class="l">Este procul, vittae tenues, insigne pudoris,</div><div style="text-indent: 5em">Quaeque tegis medios, instita longa, pedes.</div><div class="l">Nos venerem tutam concessaque furta canemus,</div><div style="text-indent: 5em">Inque meo nullum carmine crimen erit. <span style="text-indent: 5em">carte 35</span></div><div class="l">Principio, quod amare velis, reperire labora,</div><div style="text-indent: 5em">Qui nova nunc primum miles in arma venis.</div><div class="l">Proximus huic labor est placitam exorare puellam:</div><div style="text-indent: 5em">Tertius, ut longo tempore duret amor.</div><div class="l">Hic modus, haec nostro signabitur area curru:</div><div style="text-indent: 5em">Haec erit admissa meta terenda rota.</div><div class="l">Dum licet, et loris passim potes ire solutis,</div><div style="text-indent: 5em">Elige cui dicas 'tu mihi sola places.'</div><div class="l">Haec tibi non tenues veniet delapsa per auras:</div><div style="text-indent: 5em">Quaerenda est oculis apta puella tuis.</div><div class="l">Scit bene venator, cervis ubi retia tendat,</div><div style="text-indent: 5em">Scit bene, qua frendens valle moretur aper;</div><div class="l">Aucupibus noti frutices; qui sustinet hamos,</div><div style="text-indent: 5em">Novit quae multo pisce natentur aquae:</div><div class="l">Tu quoque, materiam longo qui quaeris amori,</div><div style="text-indent: 5em">Ante frequens quo sit disce puella loco.</div><div class="l">Non ego quaerentem vento dare vela iubebo,</div><div style="text-indent: 5em">Nec tibi, ut invenias, longa terenda via est. </div><div class="l">Andromedan Perseus nigris portarit ab Indis,</div><div style="text-indent: 5em">Raptaque sit Phrygio Graia puella viro,</div><div class="l">Tot tibi tamque dabit formosas Roma puellas,</div><div style="text-indent: 5em">'Haec habet' ut dicas 'quicquid in orbe fuit.'</div><div class="l">Gargara quot segetes, quot habet Methymna racemos,</div><div style="text-indent: 5em">Aequore quot pisces, fronde teguntur aves,</div><div class="l">Quot caelum stellas, tot habet tua Roma puellas:</div><div style="text-indent: 5em">Mater in Aeneae constitit urbe sui.</div><div class="l">Seu caperis primis et adhuc crescentibus annis,</div><div style="text-indent: 5em">Ante oculos veniet vera puella tuos:</div><div class="l">Sive cupis iuvenem, iuvenes tibi mille placebunt.</div><div style="text-indent: 5em">Cogeris voti nescius esse tui:</div><div class="l">Seu te forte iuvat sera et sapientior aetas,</div><div style="text-indent: 5em">Hoc quoque, crede mihi, plenius agmen erit.</div><div class="l">Tu modo Pompeia lentus spatiare sub umbra,</div><div style="text-indent: 5em">Cum sol Herculei terga leonis adit:</div><div class="l">Aut ubi muneribus nati sua munera mater</div><div style="text-indent: 5em">Addidit, externo marmore dives opus.</div><div class="l">Nec tibi vitetur quae, priscis sparsa tabellis,</div><div style="text-indent: 5em">Porticus auctoris Livia nomen habet:</div><div class="l">Quaque parare necem miseris patruelibus ausae</div><div style="text-indent: 5em">Belides et stricto stat ferus ense pater.</div><div class="l">Nec te praetereat Veneri ploratus Adonis,</div><div style="text-indent: 5em">Cultaque Iudaeo septima sacra Syro. </div><div class="l">Nec fuge linigerae Memphitica templa iuvencae:</div><div style="text-indent: 5em">Multas illa facit, quod fuit ipsa Iovi.</div><div class="l">Et fora conveniunt (quis credere possit?) amori:</div><div style="text-indent: 5em">Flammaque in arguto saepe reperta foro:</div><div class="l">Subdita qua Veneris facto de marmore templo</div><div style="text-indent: 5em">Appias expressis aëra pulsat aquis,</div><div class="l">Illo saepe loco capitur consultus Amori,</div><div style="text-indent: 5em">Quique aliis cavit, non cavet ipse sibi:</div><div class="l">Illo saepe loco desunt sua verba diserto,</div><div style="text-indent: 5em">Resque novae veniunt, causaque agenda sua est.</div><div class="l">Hunc Venus e templis, quae sunt confinia, ridet:</div><div style="text-indent: 5em">Qui modo patronus, nunc cupit esse cliens.</div><div class="l">Sed tu praecipue curvis venare theatris:</div><div style="text-indent: 5em">Haec loca sunt voto fertiliora tuo.</div><div class="l">Illic invenies quod ames, quod ludere possis,</div><div style="text-indent: 5em">Quodque semel tangas, quodque tenere velis.</div><div class="l">Ut redit itque frequens longum formica per agmen,</div><div style="text-indent: 5em">Granifero solitum cum vehit ore cibum,</div><div class="l">Aut ut apes saltusque suos et olentia nactae</div><div style="text-indent: 5em">Pascua per flores et thyma summa volant,</div><div class="l">Sic ruit ad celebres cultissima femina ludos:</div><div style="text-indent: 5em">Copia iudicium saepe morata meum est.</div><div class="l">Spectatum veniunt, veniunt spectentur ut ipsae:</div><div style="text-indent: 5em">Ille locus casti damna pudoris habet. <span style="text-indent: 5em">carte 101</span></div><div class="l">Primus sollicitos fecisti, Romule, ludos,</div><div style="text-indent: 5em">Cum iuvit viduos rapta Sabina viros. </div><div class="l">Tunc neque marmoreo pendebant vela theatro,</div><div style="text-indent: 5em">Nec fuerant liquido pulpita rubra croco;</div><div class="l">Illic quas tulerant nemorosa Palatia, frondes</div><div style="text-indent: 5em">Simpliciter positae, scena sine arte fuit;</div><div class="l">In gradibus sedit populus de caespite factis,</div><div style="text-indent: 5em">Qualibet hirsutas fronde tegente comas.</div><div class="l">Respiciunt, oculisque notant sibi quisque puellam</div><div style="text-indent: 5em">Quam velit, et tacito pectore multa movent.</div><div class="l">Dumque, rudem praebente modum tibicine Tusco,</div><div style="text-indent: 5em">Ludius aequatam ter pede pulsat humum,</div><div class="l">In medio plausu (plausus tunc arte carebant)</div><div style="text-indent: 5em">Rex populo praedae signa petita dedit.</div><div class="l">Protinus exiliunt, animum clamore fatentes,</div><div style="text-indent: 5em">Virginibus cupidas iniciuntque manus.</div><div class="l">Ut fugiunt aquilas, timidissima turba, columbae,</div><div style="text-indent: 5em">Ut fugit invisos agna novella lupos:</div><div class="l">Sic illae timuere viros sine more ruentes;</div><div style="text-indent: 5em">Constitit in nulla qui fuit ante color.</div><div class="l">Nam timor unus erat, facies non una timoris:</div><div style="text-indent: 5em">Pars laniat crines, pars sine mente sedet;</div><div class="l">Altera maesta silet, frustra vocat altera matrem:</div><div style="text-indent: 5em">Haec queritur, stupet haec; haec manet, illa fugit;</div><div class="l">Ducuntur raptae, genialis praeda, puellae,</div><div style="text-indent: 5em">Et potuit multas ipse decere timor.</div><div class="l">Siqua repugnarat nimium comitemque negabat,</div><div style="text-indent: 5em">Sublatam cupido vir tulit ipse sinu,</div><div class="l">Atque ita 'quid teneros lacrimis corrumpis ocellos?</div><div style="text-indent: 5em">Quod matri pater est, hoc tibi' dixit 'ero.'</div><div class="l">Romule, militibus scisti dare commoda solus:</div><div style="text-indent: 5em">Haec mihi si dederis commoda, miles ero.</div><div class="l">Scilicet ex illo sollemnia more theatra</div><div style="text-indent: 5em">Nunc quoque formosis insidiosa manent. <span style="text-indent: 5em">carte 135</span></div><div class="l">Nec te nobilium fugiat certamen equorum;</div><div style="text-indent: 5em">Multa capax populi commoda Circus habet.</div><div class="l">Nil opus est digitis, per quos arcana loquaris,</div><div style="text-indent: 5em">Nec tibi per nutus accipienda nota est:</div><div class="l">Proximus a domina, nullo prohibente, sedeto,</div><div style="text-indent: 5em">Iunge tuum lateri qua potes usque latus;</div><div class="l">Et bene, quod cogit, si nolis, linea iungi,</div><div style="text-indent: 5em">Quod tibi tangenda est lege puella loci.</div><div class="l">Hic tibi quaeratur socii sermonis origo,</div><div style="text-indent: 5em">Et moveant primos publica verba sonos.</div><div class="l">Cuius equi veniant, facito, studiose, requiras:</div><div style="text-indent: 5em">Nec mora, quisquis erit, cui favet illa, fave.</div><div class="l">At cum pompa frequens caelestibus ibit eburnis,</div><div style="text-indent: 5em">Tu Veneri dominae plaude favente manu;</div><div class="l">Utque fit, in gremium pulvis si forte puellae</div><div style="text-indent: 5em">Deciderit, digitis excutiendus erit:</div><div class="l">Etsi nullus erit pulvis, tamen excute nullum:</div><div style="text-indent: 5em">Quaelibet officio causa sit apta tuo.</div><div class="l">Pallia si terra nimium demissa iacebunt,</div><div style="text-indent: 5em">Collige, et inmunda sedulus effer humo;</div><div class="l">Protinus, officii pretium, patiente puella</div><div style="text-indent: 5em">Contingent oculis crura videnda tuis.</div><div class="l">Respice praeterea, post vos quicumque sedebit,</div><div style="text-indent: 5em">Ne premat opposito mollia terga genu.</div><div class="l">Parva leves capiunt animos: fuit utile multis</div><div style="text-indent: 5em">Pulvinum facili composuisse manu.</div><div class="l">Profuit et tenui ventos movisse tabella,</div><div style="text-indent: 5em">Et cava sub tenerum scamna dedisse pedem.</div><div class="l">Hos aditus Circusque novo praebebit amori,</div><div style="text-indent: 5em">Sparsaque sollicito tristis harena foro. </div><div class="l">Illa saepe puer Veneris pugnavit harena,</div><div style="text-indent: 5em">Et qui spectavit vulnera, vulnus habet.</div><div class="l">Dum loquitur tangitque manum poscitque libellum</div><div style="text-indent: 5em">Et quaerit posito pignore, vincat uter,</div><div class="l">Saucius ingemuit telumque volatile sensit,</div><div style="text-indent: 5em">Et pars spectati muneris ipse fuit. <span style="text-indent: 5em">carte 171</span></div><div class="l">Quid, modo cum belli navalis imagine Caesar</div><div style="text-indent: 5em">Persidas induxit Cecropiasque rates?</div><div class="l">Nempe ab utroque mari iuvenes, ab utroque puellae</div><div style="text-indent: 5em">Venere, atque ingens orbis in Urbe fuit.</div><div class="l">Quis non invenit turba, quod amaret, in illa?</div><div style="text-indent: 5em">Eheu, quam multos advena torsit amor!</div><div class="l">Ecce, parat Caesar domito quod defuit orbi</div><div style="text-indent: 5em">Addere: nunc, oriens ultime, noster eris.</div><div class="l">Parthe, dabis poenas: Crassi gaudete sepulti,</div><div style="text-indent: 5em">Signaque barbaricas non bene passa manus.</div><div class="l">Ultor adest, primisque ducem profitetur in annis,</div><div style="text-indent: 5em">Bellaque non puero tractat agenda puer.</div><div class="l">Parcite natales timidi numerare deorum:</div><div style="text-indent: 5em">Caesaribus virtus contigit ante diem.</div><div class="l">Ingenium caeleste suis velocius annis</div><div style="text-indent: 5em">Surgit, et ignavae fert male damna morae.</div><div class="l">Parvus erat, manibusque duos Tirynthius angues</div><div style="text-indent: 5em">Pressit, et in cunis iam Iove dignus erat. </div><div class="l">Nunc quoque qui puer es, quantus tum, Bacche, fuisti,</div><div style="text-indent: 5em">Cum timuit thyrsos India victa tuos?</div><div class="l">Auspiciis annisque patris, puer, arma movebis,</div><div style="text-indent: 5em">Et vinces annis auspiciisque patris:</div><div class="l">Tale rudimentum tanto sub nomine debes,</div><div style="text-indent: 5em">Nunc iuvenum princeps, deinde future senum;</div><div class="l">Cum tibi sint fratres, fratres ulciscere laesos:</div><div style="text-indent: 5em">Cumque pater tibi sit, iura tuere patris.</div><div class="l">Induit arma tibi genitor patriaeque tuusque:</div><div style="text-indent: 5em">Hostis ab invito regna parente rapit;</div><div class="l">Tu pia tela feres, sceleratas ille sagittas:</div><div style="text-indent: 5em">Stabit pro signis iusque piumque tuis.</div><div class="l">Vincuntur causa Parthi: vincantur et armis;</div><div style="text-indent: 5em">Eoas Latio dux meus addat opes.</div><div class="l">Marsque pater Caesarque pater, date numen eunti:</div><div style="text-indent: 5em">Nam deus e vobis alter es, alter eris.</div><div class="l">Auguror, en, vinces; votivaque carmina reddam,</div><div style="text-indent: 5em">Et magno nobis ore sonandus eris.</div><div class="l">Consistes, aciemque meis hortabere verbis;</div><div style="text-indent: 5em">O desint animis ne mea verba tuis!</div><div class="l">Tergaque Parthorum Romanaque pectora dicam,</div><div style="text-indent: 5em">Telaque, ab averso quae iacit hostis equo.</div><div class="l">Qui fugis ut vincas, quid victo, Parthe, relinquis?</div><div style="text-indent: 5em">Parthe, malum iam nunc Mars tuus omen habet.</div><div class="l">Ergo erit illa dies, qua tu, pulcherrime rerum,</div><div style="text-indent: 5em">Quattuor in niveis aureus ibis equis. </div><div class="l">Ibunt ante duces onerati colla catenis,</div><div style="text-indent: 5em">Ne possint tuti, qua prius, esse fuga.</div><div class="l">Spectabunt laeti iuvenes mixtaeque puellae,</div><div style="text-indent: 5em">Diffundetque animos omnibus ista dies.</div><div class="l">Atque aliqua ex illis cum regum nomina quaeret,</div><div style="text-indent: 5em">Quae loca, qui montes, quaeve ferantur aquae,</div><div class="l">Omnia responde, nec tantum siqua rogabit;</div><div style="text-indent: 5em">Et quae nescieris, ut bene nota refer.</div><div class="l">Hic est Euphrates, praecinctus harundine frontem:</div><div style="text-indent: 5em">Cui coma dependet caerula, Tigris erit.</div><div class="l">Hos facito Armenios; haec est Danaëia Persis:</div><div style="text-indent: 5em">Urbs in Achaemeniis vallibus ista fuit.</div><div class="l">Ille vel ille, duces; et erunt quae nomina dicas,</div><div style="text-indent: 5em">Si poteris, vere, si minus, apta tamen. <span style="text-indent: 5em">carte 229</span></div><div class="l">Dant etiam positis aditum convivia mensis:</div><div style="text-indent: 5em">Est aliquid praeter vina, quod inde petas.</div><div class="l">Saepe illic positi teneris adducta lacertis</div><div style="text-indent: 5em">Purpureus Bacchi cornua pressit Amor:</div><div class="l">Vinaque cum bibulas sparsere Cupidinis alas,</div><div style="text-indent: 5em">Permanet et capto stat gravis ille loco.</div><div class="l">Ille quidem pennas velociter excutit udas:</div><div style="text-indent: 5em">Sed tamen et spargi pectus amore nocet.</div><div class="l">Vina parant animos faciuntque caloribus aptos:</div><div style="text-indent: 5em">Cura fugit multo diluiturque mero.</div><div class="l">Tunc veniunt risus, tum pauper cornua sumit,</div><div style="text-indent: 5em">Tum dolor et curae rugaque frontis abit.</div><div class="l">Tunc aperit mentes aevo rarissima nostro</div><div style="text-indent: 5em">Simplicitas, artes excutiente deo.</div><div class="l">Illic saepe animos iuvenum rapuere puellae,</div><div style="text-indent: 5em">Et Venus in vinis ignis in igne fuit. </div><div class="l">Hic tu fallaci nimium ne crede lucernae:</div><div style="text-indent: 5em">Iudicio formae noxque merumque nocent.</div><div class="l">Luce deas caeloque Paris spectavit aperto,</div><div style="text-indent: 5em">Cum dixit Veneri 'vincis utramque, Venus.'</div><div class="l">Nocte latent mendae, vitioque ignoscitur omni,</div><div style="text-indent: 5em">Horaque formosam quamlibet illa facit.</div><div class="l">Consule de gemmis, de tincta murice lana,</div><div style="text-indent: 5em">Consule de facie corporibusque diem.</div><div class="l">Quid tibi femineos coetus venatibus aptos</div><div style="text-indent: 5em">Enumerem? numero cedet harena meo.</div><div class="l">Quid referam Baias, praetextaque litora velis,</div><div style="text-indent: 5em">Et quae de calido sulpure fumat aqua?</div><div class="l">Hinc aliquis vulnus referens in pectore dixit</div><div style="text-indent: 5em">'Non haec, ut fama est, unda salubris erat.'</div><div class="l">Ecce suburbanae templum nemorale Dianae</div><div style="text-indent: 5em">Partaque per gladios regna nocente manu:</div><div class="l">Illa, quod est virgo, quod tela Cupidinis odit,</div><div style="text-indent: 5em">Multa dedit populo vulnera, multa dabit. <span style="text-indent: 5em">carte 263</span></div><div class="l">Hactenus, unde legas quod ames, ubi retia ponas,</div><div style="text-indent: 5em">Praecipit imparibus vecta Thalea rotis.</div><div class="l">Nunc tibi, quae placuit, quas sit capienda per artes,</div><div style="text-indent: 5em">Dicere praecipuae molior artis opus.</div><div class="l">Quisquis ubique, viri, dociles advertite mentes,</div><div style="text-indent: 5em">Pollicitisque favens, vulgus, adeste meis.</div><div class="l">Prima tuae menti veniat fiducia, cunctas</div><div style="text-indent: 5em">Posse capi; capies, tu modo tende plagas.</div><div class="l">Vere prius volucres taceant, aestate cicadae,</div><div style="text-indent: 5em">Maenalius lepori det sua terga canis, </div><div class="l">Femina quam iuveni blande temptata repugnet:</div><div style="text-indent: 5em">Haec quoque, quam poteris credere nolle, volet.</div><div class="l">Utque viro furtiva venus, sic grata puellae:</div><div style="text-indent: 5em">Vir male dissimulat: tectius illa cupit.</div><div class="l">Conveniat maribus, nequam nos ante rogemus,</div><div style="text-indent: 5em">Femina iam partes victa rogantis agat.</div><div class="l">Mollibus in pratis admugit femina tauro:</div><div style="text-indent: 5em">Femina cornipedi semper adhinnit equo.</div><div class="l">Parcior in nobis nec tam furiosa libido:</div><div style="text-indent: 5em">Legitimum finem flamma virilis habet.</div><div class="l">Byblida quid referam, vetito quae fratris amore</div><div style="text-indent: 5em">Arsit et est laqueo fortiter ulta nefas?</div><div class="l">Myrrha patrem, sed non qua filia debet, amavit,</div><div style="text-indent: 5em">Et nunc obducto cortice pressa latet:</div><div class="l">Illius lacrimis, quas arbore fundit odora,</div><div style="text-indent: 5em">Unguimur, et dominae nomina gutta tenet.</div><div class="l">Forte sub umbrosis nemorosae vallibus Idae</div><div style="text-indent: 5em">Candidus, armenti gloria, taurus erat,</div><div class="l">Signatus tenui media inter cornua nigro:</div><div style="text-indent: 5em">Una fuit labes, cetera lactis erant.</div><div class="l">Illum Cnosiadesque Cydoneaeque iuvencae</div><div style="text-indent: 5em">Optarunt tergo sustinuisse suo.</div><div class="l">Pasiphaë fieri gaudebat adultera tauri;</div><div style="text-indent: 5em">Invida formosas oderat illa boves.</div><div class="l">Nota cano: non hoc, centum quae sustinet urbes,</div><div style="text-indent: 5em">Quamvis sit mendax, Creta negare potest.</div><div class="l">Ipsa novas frondes et prata tenerrima tauro</div><div style="text-indent: 5em">Fertur inadsueta subsecuisse manu.</div><div class="l">It comes armentis, nec ituram cura moratur</div><div style="text-indent: 5em">Coniugis, et Minos a bove victus erat. </div><div class="l">Quo tibi, Pasiphaë, pretiosas sumere vestes?</div><div style="text-indent: 5em">Ille tuus nullas sentit adulter opes.</div><div class="l">Quid tibi cum speculo, montana armenta petenti?</div><div style="text-indent: 5em">Quid totiens positas fingis, inepta, comas?</div><div class="l">Crede tamen speculo, quod te negat esse iuvencam.</div><div style="text-indent: 5em">Quam cuperes fronti cornua nata tuae!</div><div class="l">Sive placet Minos, nullus quaeratur adulter:</div><div style="text-indent: 5em">Sive virum mavis fallere, falle viro!</div><div class="l">In nemus et saltus thalamo regina relicto</div><div style="text-indent: 5em">Fertur, ut Aonio concita Baccha deo.</div><div class="l">A, quotiens vaccam vultu spectavit iniquo,</div><div style="text-indent: 5em">Et dixit 'domino cur placet ista meo?</div><div class="l">Aspice, ut ante ipsum teneris exultet in herbis:</div><div style="text-indent: 5em">Nec dubito, quin se stulta decere putet.'</div><div class="l">Dixit, et ingenti iamdudum de grege duci</div><div style="text-indent: 5em">Iussit et inmeritam sub iuga curva trahi,</div><div class="l">Aut cadere ante aras commentaque sacra coegit,</div><div style="text-indent: 5em">Et tenuit laeta paelicis exta manu.</div><div class="l">Paelicibus quotiens placavit numina caesis,</div><div style="text-indent: 5em">Atque ait, exta tenens 'ite, placete meo!'</div><div class="l">Et modo se Europen fieri, modo postulat Io,</div><div style="text-indent: 5em">Altera quod bos est, altera vecta bove.</div><div class="l">Hanc tamen implevit, vacca deceptus acerna,</div><div style="text-indent: 5em">Dux gregis, et partu proditus auctor erat. <span style="text-indent: 5em">carte 327</span></div><div class="l">Cressa Thyesteo si se abstinuisset amore</div><div style="text-indent: 5em">(Et quantum est uno posse carere viro?),</div><div class="l">Non medium rupisset iter, curruque retorto</div><div style="text-indent: 5em">Auroram versis Phoebus adisset equis.</div><div class="l">Filia purpureos Niso furata capillos</div><div style="text-indent: 5em">Pube premit rabidos inguinibusque canes. </div><div class="l">Qui Martem terra, Neptunum effugit in undis,</div><div style="text-indent: 5em">Coniugis Atrides victima dira fuit.</div><div class="l">Cui non defleta est Ephyraeae flamma Creüsae,</div><div style="text-indent: 5em">Et nece natorum sanguinolenta parens?</div><div class="l">Flevit Amyntorides per inania lumina Phoenix:</div><div style="text-indent: 5em">Hippolytum pavidi diripuistis equi.</div><div class="l">Quid fodis inmeritis, Phineu, sua lumina natis?</div><div style="text-indent: 5em">Poena reversura est in caput ista tuum.</div><div class="l">Omnia feminea sunt ista libidine mota;</div><div style="text-indent: 5em">Acrior est nostra, plusque furoris habet.</div><div class="l">Ergo age, ne dubita cunctas sperare puellas;</div><div style="text-indent: 5em">Vix erit e multis, quae neget, una, tibi.</div><div class="l">Quae dant quaeque negant, gaudent tamen esse rogatae:</div><div style="text-indent: 5em">Ut iam fallaris, tuta repulsa tua est.</div><div class="l">Sed cur fallaris, cum sit nova grata voluptas</div><div style="text-indent: 5em">Et capiant animos plus aliena suis?</div><div class="l">Fertilior seges est alienis semper in agris,</div><div style="text-indent: 5em">Vicinumque pecus grandius uber habet.</div><div class="l">Sed prius ancillam captandae nosse puellae</div><div style="text-indent: 5em">Cura sit: accessus molliet illa tuos.</div><div class="l">Proxima consiliis dominae sit ut illa, videto,</div><div style="text-indent: 5em">Neve parum tacitis conscia fida iocis.</div><div class="l">Hanc tu pollicitis, hanc tu corrumpe rogando:</div><div style="text-indent: 5em">Quod petis, ex facili, si volet illa, feres.</div><div class="l">Illa leget tempus (medici quoque tempora servant)</div><div style="text-indent: 5em">Quo facilis dominae mens sit et apta capi.</div><div class="l">Mens erit apta capi tum, cum laetissima rerum</div><div style="text-indent: 5em">Ut seges in pingui luxuriabit humo.</div><div class="l">Pectora dum gaudent nec sunt adstricta dolore,</div><div style="text-indent: 5em">Ipsa patent, blanda tum subit arte Venus. </div><div class="l">Tum, cum tristis erat, defensa est Ilios armis:</div><div style="text-indent: 5em">Militibus gravidum laeta recepit equum. <span style="text-indent: 5em">carte 365</span></div><div class="l">Tum quoque temptanda est, cum paelice laesa dolebit:</div><div style="text-indent: 5em">Tum facies opera, ne sit inulta, tua.</div><div class="l">Hanc matutinos pectens ancilla capillos</div><div style="text-indent: 5em">Incitet, et velo remigis addat opem,</div><div class="l">Et secum tenui suspirans murmure dicat</div><div style="text-indent: 5em">'At, puto, non poteras ipsa referre vicem.'</div><div class="l">Tum de te narret, tum persuadentia verba</div><div style="text-indent: 5em">Addat, et insano iuret amore mori.</div><div class="l">Sed propera, ne vela cadant auraeque residant:</div><div style="text-indent: 5em">Ut fragilis glacies, interit ira mora.</div><div class="l">Quaeris, an hanc ipsam prosit violare ministram?</div><div style="text-indent: 5em">Talibus admissis alea grandis inest.</div><div class="l">Haec a concubitu fit sedula, tardior illa,</div><div style="text-indent: 5em">Haec dominae munus te parat, illa sibi.</div><div class="l">Casus in eventu est: licet hic indulgeat ausis,</div><div style="text-indent: 5em">Consilium tamen est abstinuisse meum.</div><div class="l">Non ego per praeceps et acuta cacumina vadam,</div><div style="text-indent: 5em">Nec iuvenum quisquam me duce captus erit.</div><div class="l">Si tamen illa tibi, dum dat recipitque tabellas,</div><div style="text-indent: 5em">Corpore, non tantum sedulitate placet,</div><div class="l">Fac domina potiare prius, comes illa sequatur:</div><div style="text-indent: 5em">Non tibi ab ancilla est incipienda venus.</div><div class="l">Hoc unum moneo, siquid modo creditur arti,</div><div style="text-indent: 5em">Nec mea dicta rapax per mare ventus agit:</div><div class="l">Aut non temptaris aut perfice! tollitur index,</div><div style="text-indent: 5em">Cum semel in partem criminis ipsa venit.</div><div class="l">Non avis utiliter viscatis effugit alis;</div><div style="text-indent: 5em">Non bene de laxis cassibus exit aper. </div><div class="l">Saucius arrepto piscis teneatur ab hamo:</div><div style="text-indent: 5em">Perprime temptatam, nec nisi victor abi.</div><div class="l"><span class="strikethrough">Tunc neque te prodet communi noxia culpa,</span></div><div style="text-indent: 5em"><span class="strikethrough">Factaque erunt dominae dictaque nota tibi. </span></div><div class="l">Sed bene celetur: bene si celabitur index,</div><div style="text-indent: 5em">Notitiae suberit semper amica tuae. <span style="text-indent: 5em">carte 399</span></div><div class="l">Tempora qui solis operosa colentibus arva,</div><div style="text-indent: 5em">Fallitur, et nautis aspicienda putat;</div><div class="l">Nec semper credenda ceres fallacibus arvis,</div><div style="text-indent: 5em">Nec semper viridi concava puppis aquae,</div><div class="l">Nec teneras semper tutum captare puellas:</div><div style="text-indent: 5em">Saepe dato melius tempore fiet idem.</div><div class="l">Sive dies suberit natalis, sive Kalendae,</div><div style="text-indent: 5em">Quas Venerem Marti continuasse iuvat,</div><div class="l">Sive erit ornatus non ut fuit ante sigillis,</div><div style="text-indent: 5em">Sed regum positas Circus habebit opes,</div><div class="l">Differ opus: tunc tristis hiems, tunc Pliades instant,</div><div style="text-indent: 5em">Tunc tener aequorea mergitur Haedus aqua;</div><div class="l">Tunc bene desinitur: tunc siquis creditur alto,</div><div style="text-indent: 5em">Vix tenuit lacerae naufraga membra ratis.</div><div class="l">Tu licet incipias qua flebilis Allia luce</div><div style="text-indent: 5em">Vulneribus Latiis sanguinolenta fluit,</div><div class="l">Quaque die redeunt, rebus minus apta gerendis,</div><div style="text-indent: 5em">Culta Palaestino septima festa Syro.</div><div class="l">Magna superstitio tibi sit natalis amicae:</div><div style="text-indent: 5em">Quaque aliquid dandum est, illa sit atra dies. </div><div class="l">Cum bene vitaris, tamen auferet; invenit artem</div><div style="text-indent: 5em">Femina, qua cupidi carpat amantis opes.</div><div class="l">Institor ad dominam veniet discinctus emacem,</div><div style="text-indent: 5em">Expediet merces teque sedente suas:</div><div class="l">Quas illa, inspicias, sapere ut videare, rogabit:</div><div style="text-indent: 5em">Oscula deinde dabit; deinde rogabit, emas.</div><div class="l">Hoc fore contentam multos iurabit in annos,</div><div style="text-indent: 5em">Nunc opus esse sibi, nunc bene dicet emi.</div><div class="l">Si non esse domi, quos des, causabere nummos,</div><div style="text-indent: 5em">Littera poscetur — ne didicisse iuvet.</div><div class="l">Quid, quasi natali cum poscit munera libo,</div><div style="text-indent: 5em">Et, quotiens opus est, nascitur illa, sibi?</div><div class="l">Quid, cum mendaci damno maestissima plorat,</div><div style="text-indent: 5em">Elapsusque cava fingitur aure lapis?</div><div class="l">Multa rogant utenda dari, data reddere nolunt:</div><div style="text-indent: 5em">Perdis, et in damno gratia nulla tuo.</div><div class="l">Non mihi, sacrilegas meretricum ut persequar artes,</div><div style="text-indent: 5em">Cum totidem linguis sint satis ora decem. <span style="text-indent: 5em">carte 437</span></div><div class="l">Cera vadum temptet, rasis infusa tabellis:</div><div style="text-indent: 5em">Cera tuae primum conscia mentis eat.</div><div class="l">Blanditias ferat illa tuas imitataque amantem</div><div style="text-indent: 5em">Verba; nec exiguas, quisquis es, adde preces.</div><div class="l">Hectora donavit Priamo prece motus Achilles;</div><div style="text-indent: 5em">Flectitur iratus voce rogante deus.</div><div class="l">Promittas facito: quid enim promittere laedit?</div><div style="text-indent: 5em">Pollicitis dives quilibet esse potest.</div><div class="l">Spes tenet in tempus, semel est si credita, longum:</div><div style="text-indent: 5em">Illa quidem fallax, sed tamen apta dea est.</div><div class="l">Si dederis aliquid, poteris ratione relinqui:</div><div style="text-indent: 5em">Praeteritum tulerit, perdideritque nihil. </div><div class="l">At quod non dederis, semper videare daturus:</div><div style="text-indent: 5em">Sic dominum sterilis saepe fefellit ager:</div><div class="l">Sic, ne perdiderit, non cessat perdere lusor,</div><div style="text-indent: 5em">Et revocat cupidas alea saepe manus.</div><div class="l">Hoc opus, hic labor est, primo sine munere iungi;</div><div style="text-indent: 5em">Ne dederit gratis quae dedit, usque dabit.</div><div class="l">Ergo eat et blandis peraretur littera verbis,</div><div style="text-indent: 5em">Exploretque animos, primaque temptet iter.</div><div class="l">Littera Cydippen pomo perlata fefellit,</div><div style="text-indent: 5em">Insciaque est verbis capta puella suis.</div><div class="l">Disce bonas artes, moneo, Romana iuventus,</div><div style="text-indent: 5em">Non tantum trepidos ut tueare reos;</div><div class="l">Quam populus iudexque gravis lectusque senatus,</div><div style="text-indent: 5em">Tam dabit eloquio victa puella manus.</div><div class="l">Sed lateant vires, nec sis in fronte disertus;</div><div style="text-indent: 5em">Effugiant voces verba molesta tuae.</div><div class="l">Quis, nisi mentis inops, tenerae declamat amicae?</div><div style="text-indent: 5em">Saepe valens odii littera causa fuit.</div><div class="l">Sit tibi credibilis sermo consuetaque verba,</div><div style="text-indent: 5em">Blanda tamen, praesens ut videare loqui.</div><div class="l">Si non accipiet scriptum, inlectumque remittet,</div><div style="text-indent: 5em">Lecturam spera, propositumque tene.</div><div class="l">Tempore difficiles veniunt ad aratra iuvenci,</div><div style="text-indent: 5em">Tempore lenta pati frena docentur equi:</div><div class="l">Ferreus adsiduo consumitur anulus usu,</div><div style="text-indent: 5em">Interit adsidua vomer aduncus humo.</div><div class="l">Quid magis est saxo durum, quid mollius unda?</div><div style="text-indent: 5em">Dura tamen molli saxa cavantur aqua.</div><div class="l">Penelopen ipsam, persta modo, tempore vinces:</div><div style="text-indent: 5em">Capta vides sero Pergama, capta tamen. </div><div class="l">Legerit, et nolit rescribere? cogere noli:</div><div style="text-indent: 5em">Tu modo blanditias fac legat usque tuas.</div><div class="l">Quae voluit legisse, volet rescribere lectis:</div><div style="text-indent: 5em">Per numeros venient ista gradusque suos.</div><div class="l">Forsitan et primo veniet tibi littera tristis,</div><div style="text-indent: 5em">Quaeque roget, ne se sollicitare velis.</div><div class="l">Quod rogat illa, timet; quod non rogat, optat, ut instes;</div><div style="text-indent: 5em">Insequere, et voti postmodo compos eris. <span style="text-indent: 5em">carte 487</span></div><div class="l">Interea, sive illa toro resupina feretur,</div><div style="text-indent: 5em">Lecticam dominae dissimulanter adi,</div><div class="l">Neve aliquis verbis odiosas offerat auris,</div><div style="text-indent: 5em">Qua potes ambiguis callidus abde notis.</div><div class="l">Seu pedibus vacuis illi spatiosa teretur</div><div style="text-indent: 5em">Porticus, hic socias tu quoque iunge moras:</div><div class="l">Et modo praecedas facito, modo terga sequaris,</div><div style="text-indent: 5em">Et modo festines, et modo lentus eas:</div><div class="l">Nec tibi de mediis aliquot transire columnas</div><div style="text-indent: 5em">Sit pudor, aut lateri continuasse latus;</div><div class="l">Nec sine te curvo sedeat speciosa theatro:</div><div style="text-indent: 5em">Quod spectes, umeris adferet illa suis.</div><div class="l">Illam respicias, illam mirere licebit:</div><div style="text-indent: 5em">Multa supercilio, multa loquare notis.</div><div class="l">Et plaudas, aliquam mimo saltante puellam:</div><div style="text-indent: 5em">Et faveas illi, quisquis agatur amans.</div><div class="l">Cum surgit, surges; donec sedet illa, sedebis;</div><div style="text-indent: 5em">Arbitrio dominae tempora perde tuae.</div><div class="l">Sed tibi nec ferro placeat torquere capillos,</div><div style="text-indent: 5em">Nec tua mordaci pumice crura teras.</div><div class="l">Ista iube faciant, quorum Cybeleïa mater</div><div style="text-indent: 5em">Concinitur Phrygiis exululata modis.</div><div class="l">Forma viros neglecta decet; Minoida Theseus</div><div style="text-indent: 5em">Abstulit, a nulla tempora comptus acu. </div><div class="l">Hippolytum Phaedra, nec erat bene cultus, amavit;</div><div style="text-indent: 5em">Cura deae silvis aptus Adonis erat.</div><div class="l">Munditie placeant, fuscentur corpora Campo:</div><div style="text-indent: 5em">Sit bene conveniens et sine labe toga:</div><div class="l">Lingula ne rigeat, careant rubigine dentes,</div><div style="text-indent: 5em">Nec vagus in laxa pes tibi pelle natet:</div><div class="l">Nec male deformet rigidos tonsura capillos:</div><div style="text-indent: 5em">Sit coma, sit trita barba resecta manu.</div><div class="l">Et nihil emineant, et sint sine sordibus ungues:</div><div style="text-indent: 5em">Inque cava nullus stet tibi nare pilus.</div><div class="l">Nec male odorati sit tristis anhelitus oris:</div><div style="text-indent: 5em">Nec laedat naris virque paterque gregis.</div><div class="l">Cetera lascivae faciant, concede, puellae,</div><div style="text-indent: 5em">Et siquis male vir quaerit habere virum. <span style="text-indent: 5em">carte 525</span></div><div class="l">Ecce, suum vatem Liber vocat; hic quoque amantes</div><div style="text-indent: 5em">Adiuvat, et flammae, qua calet ipse, favet.</div><div class="l">Cnosis in ignotis amens errabat harenis,</div><div style="text-indent: 5em">Qua brevis aequoreis Dia feritur aquis.</div><div class="l">Utque erat e somno tunica velata recincta,</div><div style="text-indent: 5em">Nuda pedem, croceas inreligata comas,</div><div class="l">Thesea crudelem surdas clamabat ad undas,</div><div style="text-indent: 5em">Indigno teneras imbre rigante genas.</div><div class="l">Clamabat, flebatque simul, sed utrumque decebat;</div><div style="text-indent: 5em">Non facta est lacrimis turpior illa suis.</div><div class="l">Iamque iterum tundens mollissima pectora palmis</div><div style="text-indent: 5em">'Perfidus ille abiit; quid mihi fiet?' ait.</div><div class="l">'Quid mihi fiet?' ait: sonuerunt cymbala toto</div><div style="text-indent: 5em">Litore, et adtonita tympana pulsa manu. </div><div class="l">Excidit illa metu, rupitque novissima verba;</div><div style="text-indent: 5em">Nullus in exanimi corpore sanguis erat.</div><div class="l">Ecce Mimallonides sparsis in terga capillis:</div><div style="text-indent: 5em">Ecce leves satyri, praevia turba dei:</div><div class="l">Ebrius, ecce, senex pando Silenus asello</div><div style="text-indent: 5em">Vix sedet, et pressas continet ante iubas.</div><div class="l">Dum sequitur Bacchas, Bacchae fugiuntque petuntque</div><div style="text-indent: 5em">Quadrupedem ferula dum malus urget eques,</div><div class="l">In caput aurito cecidit delapsus asello:</div><div style="text-indent: 5em">Clamarunt satyri 'surge age, surge, pater.'</div><div class="l">Iam deus in curru, quem summum texerat uvis,</div><div style="text-indent: 5em">Tigribus adiunctis aurea lora dabat:</div><div class="l">Et color et Theseus et vox abiere puellae:</div><div style="text-indent: 5em">Terque fugam petiit, terque retenta metu est.</div><div class="l">Horruit, ut graciles, agitat quas ventus, aristae,</div><div style="text-indent: 5em">Ut levis in madida canna palude tremit.</div><div class="l">Cui deus 'en, adsum tibi cura fidelior' inquit:</div><div style="text-indent: 5em">'Pone metum: Bacchi, Cnosias, uxor eris.</div><div class="l">Munus habe caelum; caelo spectabere sidus;</div><div style="text-indent: 5em">Saepe reges dubiam Cressa Corona ratem.'</div><div class="l">Dixit, et e curru, ne tigres illa timeret,</div><div style="text-indent: 5em">Desilit; inposito cessit harena pede:</div><div class="l">Implicitamque sinu (neque enim pugnare valebat)</div><div style="text-indent: 5em">Abstulit; in facili est omnia posse deo.</div><div class="l">Pars 'Hymenaee' canunt, pars clamant 'Euhion, euhoe!'</div><div style="text-indent: 5em">Sic coeunt sacro nupta deusque toro.</div><div class="l">Ergo ubi contigerint positi tibi munera Bacchi,</div><div style="text-indent: 5em">Atque erit in socii femina parte tori,</div><div class="l">Nycteliumque patrem nocturnaque sacra precare,</div><div style="text-indent: 5em">Ne iubeant capiti vina nocere tuo. <span style="text-indent: 5em">carte 569</span></div><div class="l">Hic tibi multa licet sermone latentia tecto</div><div style="text-indent: 5em">Dicere, quae dici sentiat illa sibi:</div><div class="l">Blanditiasque leves tenui perscribere vino,</div><div style="text-indent: 5em">Ut dominam in mensa se legat illa tuam:</div><div class="l">Atque oculos oculis spectare fatentibus ignem:</div><div style="text-indent: 5em">Saepe tacens vocem verbaque vultus habet.</div><div class="l">Fac primus rapias illius tacta labellis</div><div style="text-indent: 5em">Pocula, quaque bibet parte puella, bibas:</div><div class="l">Et quemcumque cibum digitis libaverit illa,</div><div style="text-indent: 5em">Tu pete, dumque petis, sit tibi tacta manus.</div><div class="l">Sint etiam tua vota, viro placuisse puellae:</div><div style="text-indent: 5em">Utilior vobis factus amicus erit.</div><div class="l">Huic, si sorte bibes, sortem concede priorem:</div><div style="text-indent: 5em">Huic detur capiti missa corona tuo.</div><div class="l">Sive erit inferior, seu par, prior omnia sumat:</div><div style="text-indent: 5em">Nec dubites illi verba secunda loqui.</div><div class="l">Tuta frequensque via est, per amici fallere nomen:</div><div style="text-indent: 5em">Tuta frequensque licet sit via, crimen habet.</div><div class="l">Inde procurator nimium quoque multa procurat,</div><div style="text-indent: 5em">Et sibi mandatis plura videnda putat.</div><div class="l">Certa tibi a nobis dabitur mensura bibendi:</div><div style="text-indent: 5em">Officium praestent mensque pedesque suum.</div><div class="l">Iurgia praecipue vino stimulata caveto,</div><div style="text-indent: 5em">Et nimium faciles ad fera bella manus.</div><div class="l">Occidit Eurytion stulte data vina bibendo;</div><div style="text-indent: 5em">Aptior est dulci mensa merumque ioco. </div><div class="l">Si vox est, canta: si mollia brachia, salta:</div><div style="text-indent: 5em">Et quacumque potes dote placere, place.</div><div class="l">Ebrietas ut vera nocet, sic ficta iuvabit:</div><div style="text-indent: 5em">Fac titubet blaeso subdola lingua sono,</div><div class="l">Ut, quicquid facias dicasve protervius aequo,</div><div style="text-indent: 5em">Credatur nimium causa fuisse merum.</div><div class="l">Et bene dic dominae, bene, cum quo dormiat illa;</div><div style="text-indent: 5em">Sed, male sit, tacita mente precare, viro.</div><div class="l">At cum discedet mensa conviva remota,</div><div style="text-indent: 5em">Ipsa tibi accessus turba locumque dabit.</div><div class="l">Insere te turbae, leviterque admotus eunti</div><div style="text-indent: 5em">Velle latus digitis, et pede tange pedem.</div><div class="l">Conloquii iam tempus adest; fuge rustice longe</div><div style="text-indent: 5em">Hinc pudor; audentem Forsque Venusque iuvat.</div><div class="l">Non tua sub nostras veniat facundia leges:</div><div style="text-indent: 5em">Fac tantum cupias, sponte disertus eris.</div><div class="l">Est tibi agendus amans, imitandaque vulnera verbis;</div><div style="text-indent: 5em">Haec tibi quaeratur qualibet arte fides.</div><div class="l">Nec credi labor est: sibi quaeque videtur amanda;</div><div style="text-indent: 5em">Pessima sit, nulli non sua forma placet. <span style="text-indent: 5em">carte 615</span></div><div class="l">Saepe tamen vere coepit simulator amare,</div><div style="text-indent: 5em">Saepe, quod incipiens finxerat esse, fuit.</div><div class="l">Quo magis, o, faciles imitantibus este, puellae:</div><div style="text-indent: 5em">Fiet amor verus, qui modo falsus erat.</div><div class="l">Blanditiis animum furtim deprendere nunc sit,</div><div style="text-indent: 5em">Ut pendens liquida ripa subestur aqua.</div><div class="l">Nec faciem, nec te pigeat laudare capillos</div><div style="text-indent: 5em">Et teretes digitos exiguumque pedem:</div><div class="l">Delectant etiam castas praeconia formae;</div><div style="text-indent: 5em">Virginibus curae grataque forma sua est.</div><div class="l">Nam cur in Phrygiis Iunonem et Pallada silvis</div><div style="text-indent: 5em">Nunc quoque iudicium non tenuisse pudet? </div><div class="l">Laudatas ostendit avis Iunonia pinnas:</div><div style="text-indent: 5em">Si tacitus spectes, illa recondit opes.</div><div class="l">Quadrupedes inter rapidi certamina cursus</div><div style="text-indent: 5em">Depexaeque iubae plausaque colla iuvant.</div><div class="l">Nec timide promitte: trahunt promissa puellas;</div><div style="text-indent: 5em">Pollicito testes quoslibet adde deos.</div><div class="l">Iuppiter ex alto periuria ridet amantum,</div><div style="text-indent: 5em">Et iubet Aeolios inrita ferre notos.</div><div class="l">Per Styga Iunoni falsum iurare solebat</div><div style="text-indent: 5em">Iuppiter; exemplo nunc favet ipse suo.</div><div class="l">Expedit esse deos, et, ut expedit, esse putemus;</div><div style="text-indent: 5em">Dentur in antiquos tura merumque focos;</div><div class="l">Nec secura quies illos similisque sopori</div><div style="text-indent: 5em">Detinet; innocue vivite: numen adest;</div><div class="l">Reddite depositum; pietas sua foedera servet:</div><div style="text-indent: 5em">Fraus absit; vacuas caedis habete manus.</div><div class="l">Ludite, si sapitis, solas impune puellas:</div><div style="text-indent: 5em">Hac minus est una fraude tuenda fides.</div><div class="l">Fallite fallentes: ex magna parte profanum</div><div style="text-indent: 5em">Sunt genus: in laqueos quos posuere, cadant.</div><div class="l">Dicitur Aegyptos caruisse iuvantibus arva</div><div style="text-indent: 5em">Imbribus, atque annos sicca fuisse novem,</div><div class="l">Cum Thrasius Busirin adit, monstratque piari</div><div style="text-indent: 5em">Hospitis adfuso sanguine posse Iovem.</div><div class="l">Illi Busiris 'fies Iovis hostia primus,'</div><div style="text-indent: 5em">Inquit 'et Aegypto tu dabis hospes aquam.'</div><div class="l">Et Phalaris tauro violenti membra Perilli</div><div style="text-indent: 5em">Torruit: infelix inbuit auctor opus.</div><div class="l">Iustus uterque fuit: neque enim lex aequior ulla est,</div><div style="text-indent: 5em">Quam necis artifices arte perire sua.</div><div class="l">Ergo ut periuras merito periuria fallant,</div><div style="text-indent: 5em">Exemplo doleat femina laesa suo. </div><div class="l">Et lacrimae prosunt: lacrimis adamanta movebis:</div><div style="text-indent: 5em">Fac madidas videat, si potes, illa genas.</div><div class="l">Si lacrimae (neque enim veniunt in tempore semper)</div><div style="text-indent: 5em">Deficient, uda lumina tange manu.</div><div class="l">Quis sapiens blandis non misceat oscula verbis?</div><div style="text-indent: 5em">Illa licet non det, non data sume tamen.</div><div class="l">Pugnabit primo fortassis, et 'improbe' dicet:</div><div style="text-indent: 5em">Pugnando vinci se tamen illa volet.</div><div class="l">Tantum ne noceant teneris male rapta labellis,</div><div style="text-indent: 5em">Neve queri possit dura fuisse, cave.</div><div class="l">Oscula qui sumpsit, si non et cetera sumet,</div><div style="text-indent: 5em">Haec quoque, quae data sunt, perdere dignus erit.</div><div class="l">Quantum defuerat pleno post oscula voto?</div><div style="text-indent: 5em">Ei mihi, rusticitas, non pudor ille fuit.</div><div class="l">Vim licet appelles: grata est vis ista puellis:</div><div style="text-indent: 5em">Quod iuvat, invitae saepe dedisse volunt.</div><div class="l">Quaecumque est veneris subita violata rapina,</div><div style="text-indent: 5em">Gaudet, et inprobitas muneris instar habet.</div><div class="l">At quae cum posset cogi, non tacta recessit,</div><div style="text-indent: 5em">Ut simulet vultu gaudia, tristis erit.</div><div class="l">Vim passa est Phoebe: vis est allata sorori;</div><div style="text-indent: 5em">Et gratus raptae raptor uterque fuit. <span style="text-indent: 5em">carte 681</span></div><div class="l">Fabula nota quidem, sed non indigna referri,</div><div style="text-indent: 5em">Scyrias Haemonio iuncta puella viro.</div><div class="l">Iam dea laudatae dederat mala praemia formae</div><div style="text-indent: 5em">Colle sub Idaeo vincere digna duas:</div><div class="l">Iam nurus ad Priamum diverso venerat orbe,</div><div style="text-indent: 5em">Graiaque in Iliacis moenibus uxor erat:</div><div class="l">Iurabant omnes in laesi verba mariti:</div><div style="text-indent: 5em">Nam dolor unius publica causa fuit. </div><div class="l">Turpe, nisi hoc matris precibus tribuisset, Achilles</div><div style="text-indent: 5em">Veste virum longa dissimulatus erat.</div><div class="l">Quid facis, Aeacide? non sunt tua munera lanae;</div><div style="text-indent: 5em">Tu titulos alia Palladis arte petas.</div><div class="l">Quid tibi cum calathis? clipeo manus apta ferendo est:</div><div style="text-indent: 5em">Pensa quid in dextra, qua cadet Hector, habes?</div><div class="l">Reïce succinctos operoso stamine fusos!</div><div style="text-indent: 5em">Quassanda est ista Pelias hasta manu.</div><div class="l">Forte erat in thalamo virgo regalis eodem;</div><div style="text-indent: 5em">Haec illum stupro comperit esse virum.</div><div class="l">Viribus illa quidem victa est, ita credere oportet:</div><div style="text-indent: 5em">Sed voluit vinci viribus illa tamen.</div><div class="l">Saepe 'mane!' dixit, cum iam properaret Achilles;</div><div style="text-indent: 5em">Fortia nam posita sumpserat arma colo.</div><div class="l">Vis ubi nunc illa est? Quid blanda voce moraris</div><div style="text-indent: 5em">Auctorem stupri, Deïdamia, tui?</div><div class="l">Scilicet ut pudor est quaedam coepisse priorem,</div><div style="text-indent: 5em">Sic alio gratum est incipiente pati.</div><div class="l">A! nimia est iuveni propriae fiducia formae,</div><div style="text-indent: 5em">Expectat siquis, dum prior illa roget.</div><div class="l">Vir prior accedat, vir verba precantia dicat:</div><div style="text-indent: 5em">Excipiet blandas comiter illa preces.</div><div class="l">Ut potiare, roga: tantum cupit illa rogari;</div><div style="text-indent: 5em">Da causam voti principiumque tui.</div><div class="l">Iuppiter ad veteres supplex heroïdas ibat:</div><div style="text-indent: 5em">Corrupit magnum nulla puella Iovem.</div><div class="l">Si tamen a precibus tumidos accedere fastus</div><div style="text-indent: 5em">Senseris, incepto parce referque pedem.</div><div class="l">Quod refugit, multae cupiunt: odere quod instat;</div><div style="text-indent: 5em">Lenius instando taedia tolle tui.</div><div class="l">Nec semper veneris spes est profitenda roganti:</div><div style="text-indent: 5em">Intret amicitiae nomine tectus amor. </div><div class="l">Hoc aditu vidi tetricae data verba puellae:</div><div style="text-indent: 5em">Qui fuerat cultor, factus amator erat.</div><div class="l">Candidus in nauta turpis color, aequoris unda</div><div style="text-indent: 5em">Debet et a radiis sideris esse niger:</div><div class="l">Turpis et agricolae, qui vomere semper adunco</div><div style="text-indent: 5em">Et gravibus rastris sub Iove versat humum.</div><div class="l">Et tibi, Palladiae petitur cui fama coronae,</div><div style="text-indent: 5em">Candida si fuerint corpora, turpis eris.</div><div class="l">Palleat omnis amans: hic est color aptus amanti;</div><div style="text-indent: 5em">Hoc decet, hoc stulti non valuisse putant.</div><div class="l">Pallidus in Side silvis errabat Orion,</div><div style="text-indent: 5em">Pallidus in lenta naïde Daphnis erat.</div><div class="l">Arguat et macies animum: nec turpe putaris</div><div style="text-indent: 5em">Palliolum nitidis inposuisse comis.</div><div class="l">Attenuant iuvenum vigilatae corpora noctes</div><div style="text-indent: 5em">Curaque et in magno qui fit amore dolor.</div><div class="l">Ut voto potiare tuo, miserabilis esto,</div><div style="text-indent: 5em">Ut qui te videat, dicere possit 'amas.' <span style="text-indent: 5em">carte 739</span></div><div class="l">Conquerar, an moneam mixtum fas omne nefasque?</div><div style="text-indent: 5em">Nomen amicitia est, nomen inane fides.</div><div class="l">Ei mihi, non tutum est, quod ames, laudare sodali;</div><div style="text-indent: 5em">Cum tibi laudanti credidit, ipse subit.</div><div class="l">At non Actorides lectum temeravit Achillis:</div><div style="text-indent: 5em">Quantum ad Pirithoum, Phaedra pudica fuit.</div><div class="l">Hermionam Pylades quo Pallada Phoebus, amabat,</div><div style="text-indent: 5em">Quodque tibi geminus, Tyndari, Castor, erat.</div><div class="l">Siquis idem sperat, laturas poma myricas</div><div style="text-indent: 5em">Speret, et e medio flumine mella petat. </div><div class="l">Nil nisi turpe iuvat: curae sua cuique voluptas:</div><div style="text-indent: 5em">Haec quoque ab alterius grata dolore venit.</div><div class="l">Heu facinus! non est hostis metuendus amanti;</div><div style="text-indent: 5em">Quos credis fidos, effuge, tutus eris.</div><div class="l">Cognatum fratremque cave carumque sodalem:</div><div style="text-indent: 5em">Praebebit veros haec tibi turba metus.</div><div class="l">Finiturus eram, sed sunt diversa puellis</div><div style="text-indent: 5em">Pectora: mille animos excipe mille modis.</div><div class="l">Nec tellus eadem parit omnia; vitibus illa</div><div style="text-indent: 5em">Convenit, haec oleis; hac bene farra virent.</div><div class="l">Pectoribus mores tot sunt, quot in ore figurae;</div><div style="text-indent: 5em">Qui sapit, innumeris moribus aptus erit,</div><div class="l">Utque leves Proteus modo se tenuabit in undas,</div><div style="text-indent: 5em">Nunc leo, nunc arbor, nunc erit hirtus aper.</div><div class="l">Hi iaculo pisces, illi capiuntur ab hamis:</div><div style="text-indent: 5em">Hos cava contento retia fune trahunt.</div><div class="l">Nec tibi conveniet cunctos modus unus ad annos:</div><div style="text-indent: 5em">Longius insidias cerva videbit anus.</div><div class="l">Si doctus videare rudi, petulansve pudenti,</div><div style="text-indent: 5em">Diffidet miserae protinus illa sibi.</div><div class="l">Inde fit, ut quae se timuit committere honesto,</div><div style="text-indent: 5em">Vilis ad amplexus inferioris eat.</div><div class="l">Pars superat coepti, pars est exhausta laboris.</div><div style="text-indent: 5em">Hic teneat nostras ancora iacta rates. </div></div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head">Liber secundus</span></h3><div class="l">Dicite 'io Paean!' et 'io' bis dicite 'Paean!'</div><div style="text-indent: 5em">Decidit in casses praeda petita meos;</div><div class="l">Laetus amans donat viridi mea carmina palma,</div><div style="text-indent: 5em">Praelata Ascraeo Maeonioque seni.</div><div class="l">Talis ab armiferis Priameïus hospes Amyclis</div><div style="text-indent: 5em">Candida cum rapta coniuge vela dedit;</div><div class="l">Talis erat qui te curru victore ferebat,</div><div style="text-indent: 5em">Vecta peregrinis Hippodamia rotis.</div><div class="l">Quid properas, iuvenis? mediis tua pinus in undis</div><div style="text-indent: 5em">Navigat, et longe quem peto portus abest.</div><div class="l">Non satis est venisse tibi me vate puellam:</div><div style="text-indent: 5em">Arte mea capta est, arte tenenda mea est.</div><div class="l">Nec minor est virtus, quam quaerere, parta tueri:</div><div style="text-indent: 5em">Casus inest illic; hoc erit artis opus.</div><div class="l">Nunc mihi, siquando, puer et Cytherea, favete,</div><div style="text-indent: 5em">Nunc Erato, nam tu nomen amoris habes.</div><div class="l">Magna paro, quas possit Amor remanere per artes,</div><div style="text-indent: 5em">Dicere, tam vasto pervagus orbe puer.</div><div class="l">Et levis est, et habet geminas, quibus avolet, alas:</div><div style="text-indent: 5em">Difficile est illis inposuisse modum. <span style="text-indent: 5em">carte 21</span></div><div class="l">Hospitis effugio praestruxerat omnia Minos:</div><div style="text-indent: 5em">Audacem pinnis repperit ille viam.</div><div class="l">Daedalus ut clausit conceptum crimine matris</div><div style="text-indent: 5em">Semibovemque virum semivirumque bovem, </div><div class="l">'Sit modus exilio,' dixit 'iustissime Minos:</div><div style="text-indent: 5em">Accipiat cineres terra paterna meos.</div><div class="l">Et quoniam in patria, fatis agitatus iniquis,</div><div style="text-indent: 5em">Vivere non potui, da mihi posse mori.</div><div class="l">Da reditum puero, senis est si gratia vilis:</div><div style="text-indent: 5em">Si non vis puero parcere, parce seni.'</div><div class="l">Dixerat haec; sed et haec et multo plura licebat</div><div style="text-indent: 5em">Dicere: regressus non dabat ille viro.</div><div class="l">Quod simul ut sensit, 'nunc, nunc, o Daedale,' dixit:</div><div style="text-indent: 5em">'Materiam, qua sis ingeniosus, habes.</div><div class="l">Possidet et terras et possidet aequora Minos:</div><div style="text-indent: 5em">Nec tellus nostrae nec patet unda fugae.</div><div class="l">Restat iter caeli: caelo temptabimus ire.</div><div style="text-indent: 5em">Da veniam coepto, Iupiter alte, meo:</div><div class="l">Non ego sidereas adfecto tangere sedes:</div><div style="text-indent: 5em">Qua fugiam dominum, nulla, nisi ista, via est.</div><div class="l">Per Styga detur iter, Stygias transnabimus undas;</div><div style="text-indent: 5em">Sunt mihi naturae iura novanda meae.'</div><div class="l">Ingenium mala saepe movent: quis crederet umquam</div><div style="text-indent: 5em">Aërias hominem carpere posse vias?</div><div class="l">Remigium volucrum disponit in ordine pinnas,</div><div style="text-indent: 5em">Et leve per lini vincula nectit opus,</div><div class="l">Imaque pars ceris adstringitur igne solutis,</div><div style="text-indent: 5em">Finitusque novae iam labor artis erat.</div><div class="l">Tractabat ceramque puer pinnasque renidens,</div><div style="text-indent: 5em">Nescius haec umeris arma parata suis.</div><div class="l">Cui pater 'his' inquit 'patria est adeunda carinis,</div><div style="text-indent: 5em">Hac nobis Minos effugiendus ope.</div><div class="l">Aëra non potuit Minos, alia omnia clausit;</div><div style="text-indent: 5em">Quem licet, inventis aëra rumpe meis.</div><div class="l">Sed tibi non virgo Tegeaea comesque Bootae</div><div style="text-indent: 5em">Ensiger Orion aspiciendus erit: </div><div class="l">Me pinnis sectare datis; ego praevius ibo:</div><div style="text-indent: 5em">Sit tua cura sequi; me duce tutus eris.</div><div class="l">Nam sive aetherias vicino sole per auras</div><div style="text-indent: 5em">Ibimus, impatiens cera caloris erit:</div><div class="l">Sive humiles propiore freto iactabimus alas,</div><div style="text-indent: 5em">Mobilis aequoreis pinna madescet aquis.</div><div class="l">Inter utrumque vola; ventos quoque, nate, timeto,</div><div style="text-indent: 5em">Quaque ferent aurae, vela secunda dato.'</div><div class="l">Dum monet, aptat opus puero, monstratque moveri,</div><div style="text-indent: 5em">Erudit infirmas ut sua mater aves.</div><div class="l">Inde sibi factas umeris accommodat alas,</div><div style="text-indent: 5em">Perque novum timide corpora librat iter.</div><div class="l">Iamque volaturus parvo dedit oscula nato,</div><div style="text-indent: 5em">Nec patriae lacrimas continuere genae.</div><div class="l">Monte minor collis, campis erat altior aequis:</div><div style="text-indent: 5em">Hinc data sunt miserae corpora bina fugae.</div><div class="l">Et movet ipse suas, et nati respicit alas</div><div style="text-indent: 5em">Daedalus, et cursus sustinet usque suos.</div><div class="l">Iamque novum delectat iter, positoque timore</div><div style="text-indent: 5em">Icarus audaci fortius arte volat.</div><div class="l">Hos aliquis, tremula dum captat arundine pisces,</div><div style="text-indent: 5em">Vidit, et inceptum dextra reliquit opus.</div><div class="l">Iam Samos a laeva (fuerant Naxosque relictae</div><div style="text-indent: 5em">Et Paros et Clario Delos amata deo)</div><div class="l">Dextra Lebinthos erat silvisque umbrosa Calymne</div><div style="text-indent: 5em">Cinctaque piscosis Astypalaea vadis,</div><div class="l">Cum puer, incautis nimium temerarius annis,</div><div style="text-indent: 5em">Altius egit iter, deseruitque patrem.</div><div class="l">Vincla labant, et cera deo propiore liquescit,</div><div style="text-indent: 5em">Nec tenues ventos brachia mota tenent. </div><div class="l">Territus a summo despexit in aequora caelo:</div><div style="text-indent: 5em">Nox oculis pavido venit oborta metu.</div><div class="l">Tabuerant cerae: nudos quatit ille lacertos,</div><div style="text-indent: 5em">Et trepidat nec, quo sustineatur, habet.</div><div class="l">Decidit, atque cadens 'pater, o pater, auferor!' inquit,</div><div style="text-indent: 5em">Clauserunt virides ora loquentis aquae.</div><div class="l">At pater infelix, nec iam pater, 'Icare!' clamat,</div><div style="text-indent: 5em">'Icare,' clamat 'ubi es, quoque sub axe volas?'</div><div class="l">'Icare' clamabat, pinnas aspexit in undis.</div><div style="text-indent: 5em">Ossa tegit tellus: aequora nomen habent.</div><div class="l">Non potuit Minos hominis conpescere pinnas;</div><div style="text-indent: 5em">Ipse deum volucrem detinuisse paro. <span style="text-indent: 5em">carte 99</span></div><div class="l">Fallitur, Haemonias siquis decurrit ad artes,</div><div style="text-indent: 5em">Datque quod a teneri fronte revellit equi.</div><div class="l">Non facient, ut vivat amor, Medeïdes herbae</div><div style="text-indent: 5em">Mixtaque cum magicis nenia Marsa sonis.</div><div class="l">Phasias Aesoniden, Circe tenuisset Ulixem,</div><div style="text-indent: 5em">Si modo servari carmine posset amor.</div><div class="l">Nec data profuerint pallentia philtra puellis:</div><div style="text-indent: 5em">Philtra nocent animis, vimque furoris habent.</div><div class="l">Sit procul omne nefas; ut ameris, amabilis esto:</div><div style="text-indent: 5em">Quod tibi non facies solave forma dabit:</div><div class="l">Sis licet antiquo Nireus adamatus Homero,</div><div style="text-indent: 5em">Naïadumque tener crimine raptus Hylas,</div><div class="l">Ut dominam teneas, nec te mirere relictum,</div><div style="text-indent: 5em">Ingenii dotes corporis adde bonis. </div><div class="l">Forma bonum fragile est, quantumque accedit ad annos</div><div style="text-indent: 5em">Fit minor, et spatio carpitur ipsa suo.</div><div class="l">Nec violae semper nec hiantia lilia florent,</div><div style="text-indent: 5em">Et riget amissa spina relicta rosa.</div><div class="l">Et tibi iam venient cani, formose, capilli,</div><div style="text-indent: 5em">Iam venient rugae, quae tibi corpus arent.</div><div class="l">Iam molire animum, qui duret, et adstrue formae:</div><div style="text-indent: 5em">Solus ad extremos permanet ille rogos.</div><div class="l">Nec levis ingenuas pectus coluisse per artes</div><div style="text-indent: 5em">Cura sit et linguas edidicisse duas.</div><div class="l">Non formosus erat, sed erat facundus Ulixes,</div><div style="text-indent: 5em">Et tamen aequoreas torsit amore deas.</div><div class="l">A quotiens illum doluit properare Calypso,</div><div style="text-indent: 5em">Remigioque aptas esse negavit aquas!</div><div class="l">Haec Troiae casus iterumque iterumque rogabat:</div><div style="text-indent: 5em">Ille referre aliter saepe solebat idem.</div><div class="l">Litore constiterant: illic quoque pulchra Calypso</div><div style="text-indent: 5em">Exigit Odrysii fata cruenta ducis.</div><div class="l">Ille levi virga (virgam nam forte tenebat)</div><div style="text-indent: 5em">Quod rogat, in spisso litore pingit opus.</div><div class="l">'Haec' inquit 'Troia est' (muros in litore fecit):</div><div style="text-indent: 5em">'Hic tibi sit Simois; haec mea castra puta.</div><div class="l">Campus erat' (campumque facit), 'quem caede Dolonis</div><div style="text-indent: 5em">Sparsimus, Haemonios dum vigil optat equos.</div><div class="l">Illic Sithonii fuerant tentoria Rhesi:</div><div style="text-indent: 5em">Hac ego sum captis nocte revectus equis.'</div><div class="l">Pluraque pingebat, subitus cum Pergama fluctus</div><div style="text-indent: 5em">Abstulit et Rhesi cum duce castra suo.</div><div class="l">Tum dea 'quas' inquit 'fidas tibi credis ituro,</div><div style="text-indent: 5em">Perdiderint undae nomina quanta, vides?' </div><div class="l">Ergo age, fallaci timide confide figurae,</div><div style="text-indent: 5em">Quisquis es, aut aliquid corpore pluris habe.</div><div class="l">Dextera praecipue capit indulgentia mentes;</div><div style="text-indent: 5em">Asperitas odium saevaque bella movet.</div><div class="l">Odimus accipitrem, quia vivit semper in armis,</div><div style="text-indent: 5em">Et pavidum solitos in pecus ire lupos.</div><div class="l">At caret insidiis hominum, quia mitis, hirundo,</div><div style="text-indent: 5em">Quasque colat turres, Chaonis ales habet.</div><div class="l">Este procul, lites et amarae proelia linguae:</div><div style="text-indent: 5em">Dulcibus est verbis mollis alendus amor.</div><div class="l">Lite fugent nuptaeque viros nuptasque mariti,</div><div style="text-indent: 5em">Inque vicem credant res sibi semper agi;</div><div class="l">Hoc decet uxores; dos est uxoria lites:</div><div style="text-indent: 5em">Audiat optatos semper amica sonos.</div><div class="l">Non legis iussu lectum venistis in unum:</div><div style="text-indent: 5em">Fungitur in vobis munere legis amor.</div><div class="l">Blanditias molles auremque iuvantia verba</div><div style="text-indent: 5em">Adfer, ut adventu laeta sit illa tuo. <span style="text-indent: 5em">carte 161</span></div><div class="l">Non ego divitibus venio praeceptor amandi:</div><div style="text-indent: 5em">Nil opus est illi, qui dabit, arte mea;</div><div class="l">Secum habet ingenium, qui, cum libet, 'accipe' dicit;</div><div style="text-indent: 5em">Cedimus: inventis plus placet ille meis.</div><div class="l">Pauperibus vates ego sum, quia pauper amavi;</div><div style="text-indent: 5em">Cum dare non possem munera, verba dabam.</div><div class="l">Pauper amet caute: timeat maledicere pauper,</div><div style="text-indent: 5em">Multaque divitibus non patienda ferat.</div><div class="l">Me memini iratum dominae turbasse capillos:</div><div style="text-indent: 5em">Haec mihi quam multos abstulit ira dies!</div><div class="l">Nec puto, nec sensi tunicam laniasse; sed ipsa</div><div style="text-indent: 5em">Dixerat, et pretio est illa redempta meo. </div><div class="l">At vos, si sapitis, vestri peccata magistri</div><div style="text-indent: 5em">Effugite, et culpae damna timete meae.</div><div class="l">Proelia cum Parthis, cum culta pax sit amica,</div><div style="text-indent: 5em">Et iocus, et causas quicquid amoris habet.</div><div class="l">Si nec blanda satis, nec erit tibi comis amanti,</div><div style="text-indent: 5em">Perfer et obdura: postmodo mitis erit.</div><div class="l">Flectitur obsequio curvatus ab arbore ramus:</div><div style="text-indent: 5em">Frangis, si vires experiere tuas.</div><div class="l">Obsequio tranantur aquae: nec vincere possis</div><div style="text-indent: 5em">Flumina, si contra, quam rapit unda, nates.</div><div class="l">Obsequium tigresque domat Numidasque leones;</div><div style="text-indent: 5em">Rustica paulatim taurus aratra subit.</div><div class="l">Quid fuit asperius Nonacrina Atalanta?</div><div style="text-indent: 5em">Succubuit meritis trux tamen illa viri.</div><div class="l">Saepe suos casus nec mitia facta puellae</div><div style="text-indent: 5em">Flesse sub arboribus Milaniona ferunt;</div><div class="l">Saepe tulit iusso fallacia retia collo,</div><div style="text-indent: 5em">Saepe fera torvos cuspide fixit apros:</div><div class="l">Sensit et Hylaei contentum saucius arcum:</div><div style="text-indent: 5em">Sed tamen hoc arcu notior alter erat.</div><div class="l">Non te Maenalias armatum scandere silvas,</div><div style="text-indent: 5em">Nec iubeo collo retia ferre tuo:</div><div class="l">Pectora nec missis iubeo praebere sagittis;</div><div style="text-indent: 5em">Artis erunt cauto mollia iussa meae.</div><div class="l">Cede repugnanti: cedendo victor abibis:</div><div style="text-indent: 5em">Fac modo, quas partes illa iubebit, agas.</div><div class="l">Arguet, arguito; quicquid probat illa, probato;</div><div style="text-indent: 5em">Quod dicet, dicas; quod negat illa, neges.</div><div class="l">Riserit, adride; si flebit, flere memento;</div><div style="text-indent: 5em">Imponat leges vultibus illa tuis. </div><div class="l">Seu ludet, numerosque manu iactabit eburnos,</div><div style="text-indent: 5em">Tu male iactato, tu male iacta dato:</div><div class="l">Seu iacies talos, victam ne poena sequatur,</div><div style="text-indent: 5em">Damnosi facito stent tibi saepe canes:</div><div class="l">Sive latrocinii sub imagine calculus ibit,</div><div style="text-indent: 5em">Fac pereat vitreo miles ab hoste tuus.</div><div class="l">Ipse tene distenta suis umbracula virgis,</div><div style="text-indent: 5em">Ipse fac in turba, qua venit illa, locum.</div><div class="l">Nec dubita tereti scamnum producere lecto,</div><div style="text-indent: 5em">Et tenero soleam deme vel adde pedi.</div><div class="l">Saepe etiam dominae, quamvis horrebis et ipse,</div><div style="text-indent: 5em">Algenti manus est calfacienda sinu.</div><div class="l">Nec tibi turpe puta (quamvis sit turpe, placebit),</div><div style="text-indent: 5em">Ingenua speculum sustinuisse manu.</div><div class="l">Ille, fatigata praebendo monstra noverca</div><div style="text-indent: 5em">Qui meruit caelum, quod prior ipse tulit,</div><div class="l">Inter Ioniacas calathum tenuisse puellas</div><div style="text-indent: 5em">Creditur, et lanas excoluisse rudes.</div><div class="l">Paruit imperio dominae Tirynthius heros:</div><div style="text-indent: 5em">I nunc et dubita ferre, quod ille tulit.</div><div class="l">Iussus adesse foro, iussa maturius hora</div><div style="text-indent: 5em">Fac semper venias, nec nisi serus abi.</div><div class="l">Occurras aliquo, tibi dixerit: omnia differ,</div><div style="text-indent: 5em">Curre, nec inceptum turba moretur iter.</div><div class="l">Nocte domum repetens epulis perfuncta redibit:</div><div style="text-indent: 5em">Tum quoque pro servo, si vocat illa, veni.</div><div class="l">Rure erit, et dicet 'venias': Amor odit inertes:</div><div style="text-indent: 5em">Si rota defuerit, tu pede carpe viam. </div><div class="l">Nec grave te tempus sitiensque Canicula tardet,</div><div style="text-indent: 5em">Nec via per iactas candida facta nives.</div><div class="l">Militiae species amor est; discedite, segnes:</div><div style="text-indent: 5em">Non sunt haec timidis signa tuenda viris.</div><div class="l">Nox et hiems longaeque viae saevique dolores</div><div style="text-indent: 5em">Mollibus his castris et labor omnis inest.</div><div class="l">Saepe feres imbrem caelesti nube solutum,</div><div style="text-indent: 5em">Frigidus et nuda saepe iacebis humo.</div><div class="l">Cynthius Admeti vaccas pavisse Pheraei</div><div style="text-indent: 5em">Fertur, et in parva delituisse casa.</div><div class="l">Quod Phoebum decuit, quem non decet? exue fastus,</div><div style="text-indent: 5em">Curam mansuri quisquis amoris habes. <span style="text-indent: 5em">carte 243</span></div><div class="l">Si tibi per tutum planumque negabitur ire,</div><div style="text-indent: 5em">Atque erit opposita ianua fulta sera,</div><div class="l">At tu per praeceps tecto delabere aperto:</div><div style="text-indent: 5em">Det quoque furtivas alta fenestra vias.</div><div class="l">Laeta erit, et causam tibi se sciet esse pericli;</div><div style="text-indent: 5em">Hoc dominae certi pignus amoris erit.</div><div class="l">Saepe tua poteras, Leandre, carere puella:</div><div style="text-indent: 5em">Transnabas, animum nosset ut illa tuum.</div><div class="l">Nec pudor ancillas, ut quaeque erit ordine prima,</div><div style="text-indent: 5em">Nec tibi sit servos demeruisse pudor.</div><div class="l">Nomine quemque suo (nulla est iactura) saluta,</div><div style="text-indent: 5em">Iunge tuis humiles, ambitiose, manus.</div><div class="l">Sed tamen et servo (levis est inpensa) roganti</div><div style="text-indent: 5em">Porrige Fortunae munera parva die:</div><div class="l">Porrige et ancillae, qua poenas luce pependit</div><div style="text-indent: 5em">Lusa maritali Gallica veste manus. </div><div class="l">Fac plebem, mihi crede, tuam; sit semper in illa</div><div style="text-indent: 5em">Ianitor et thalami qui iacet ante fores.</div><div class="l">Nec dominam iubeo pretioso munere dones:</div><div style="text-indent: 5em">Parva, sed e parvis callidus apta dato.</div><div class="l">Dum bene dives ager, cum rami pondere nutant,</div><div style="text-indent: 5em">Adferat in calatho rustica dona puer.</div><div class="l">Rure suburbano poteris tibi dicere missa,</div><div style="text-indent: 5em">Illa vel in Sacra sint licet empta via.</div><div class="l">Adferat aut uvas, aut quas Amaryllis amabat — </div><div style="text-indent: 5em">At nunc castaneas non amat illa nuces.</div><div class="l">Quin etiam turdoque licet missaque columba</div><div style="text-indent: 5em">Te memorem dominae testificere tuae.</div><div class="l">Turpiter his emitur spes mortis et orba senectus.</div><div style="text-indent: 5em">A, pereant, per quos munera crimen habent!</div><div class="l">Quid tibi praecipiam teneros quoque mittere versus?</div><div style="text-indent: 5em">Ei mihi, non multum carmen honoris habet.</div><div class="l">Carmina laudantur, sed munera magna petuntur:</div><div style="text-indent: 5em">Dummodo sit dives, barbarus ipse placet.</div><div class="l">Aurea sunt vere nunc saecula: plurimus auro</div><div style="text-indent: 5em">Venit honos: auro conciliatur amor.</div><div class="l">Ipse licet venias Musis comitatus, Homere,</div><div style="text-indent: 5em">Si nihil attuleris, ibis, Homere, foras.</div><div class="l">Sunt tamen et doctae, rarissima turba, puellae;</div><div style="text-indent: 5em">Altera non doctae turba, sed esse volunt.</div><div class="l">Utraque laudetur per carmina: carmina lector</div><div style="text-indent: 5em">Commendet dulci qualiacumque sono;</div><div class="l">His ergo aut illis vigilatum carmen in ipsas</div><div style="text-indent: 5em">Forsitan exigui muneris instar erit. <span style="text-indent: 5em">carte 287</span></div><div class="l">At quod eris per te facturus, et utile credis,</div><div style="text-indent: 5em">Id tua te facito semper amica roget.</div><div class="l">Libertas alicui fuerit promissa tuorum:</div><div style="text-indent: 5em">Hanc tamen a domina fac petat ille tua:</div><div class="l">Si poenam servo, si vincula saeva remittis,</div><div style="text-indent: 5em">Quod facturus eras, debeat illa tibi:</div><div class="l">Utilitas tua sit, titulus donetur amicae:</div><div style="text-indent: 5em">Perde nihil, partes illa potentis agat.</div><div class="l">Sed te, cuicumque est retinendae cura puellae,</div><div style="text-indent: 5em">Attonitum forma fac putet esse sua.</div><div class="l">Sive erit in Tyriis, Tyrios laudabis amictus:</div><div style="text-indent: 5em">Sive erit in Cois, Coa decere puta.</div><div class="l">Aurata est? ipso tibi sit pretiosior auro;</div><div style="text-indent: 5em">Gausapa si sumpsit, gausapa sumpta proba.</div><div class="l">Astiterit tunicata, 'moves incendia' clama,</div><div style="text-indent: 5em">Sed timida, caveat frigora, voce roga.</div><div class="l">Conpositum discrimen erit, discrimina lauda:</div><div style="text-indent: 5em">Torserit igne comam, torte capille, place.</div><div class="l">Brachia saltantis, vocem mirare canentis,</div><div style="text-indent: 5em">Et, quod desierit, verba querentis habe.</div><div class="l">Ipsos concubitus, ipsum venerere licebit</div><div style="text-indent: 5em">Quod iuvat, et quae dat gaudia voce notes.</div><div class="l">Ut fuerit torva violentior illa Medusa,</div><div style="text-indent: 5em">Fiet amatori lenis et aequa suo.</div><div class="l">Tantum, ne pateas verbis simulator in illis,</div><div style="text-indent: 5em">Effice, nec vultu destrue dicta tuo.</div><div class="l">Si latet, ars prodest: adfert deprensa pudorem,</div><div style="text-indent: 5em">Atque adimit merito tempus in omne fidem.</div><div class="l">Saepe sub autumnum, cum formosissimus annus,</div><div style="text-indent: 5em">Plenaque purpureo subrubet uva mero,</div><div class="l">Cum modo frigoribus premimur, modo solvimur aestu,</div><div style="text-indent: 5em">Aëre non certo, corpora languor habet. </div><div class="l">Illa quidem valeat; sed si male firma cubarit,</div><div style="text-indent: 5em">Et vitium caeli senserit aegra sui,</div><div class="l">Tunc amor et pietas tua sit manifesta puellae,</div><div style="text-indent: 5em">Tum sere, quod plena postmodo falce metas.</div><div class="l">Nec tibi morosi veniant fastidia morbi,</div><div style="text-indent: 5em">Perque tuas fiant, quae sinet ipsa, manus.</div><div class="l">Et videat flentem, nec taedeat oscula ferre,</div><div style="text-indent: 5em">Et sicco lacrimas conbibat ore tuas.</div><div class="l">Multa vove, sed cuncta palam; quotiesque libebit,</div><div style="text-indent: 5em">Quae referas illi, somnia laeta vide.</div><div class="l">Et veniat, quae lustret anus lectumque locumque,</div><div style="text-indent: 5em">Praeferat et tremula sulpur et ova manu.</div><div class="l">Omnibus his inerunt gratae vestigia curae:</div><div style="text-indent: 5em">In tabulas multis haec via fecit iter.</div><div class="l">Nec tamen officiis odium quaeratur ab aegra:</div><div style="text-indent: 5em">Sit suus in blanda sedulitate modus:</div><div class="l">Neve cibo prohibe, nec amari pocula suci</div><div style="text-indent: 5em">Porrige: rivalis misceat illa tuus. <span style="text-indent: 5em">carte 337</span></div><div class="l">Sed non cui dederas a litore carbasa vento,</div><div style="text-indent: 5em">Utendum, medio cum potiere freto.</div><div class="l">Dum novus errat amor, vires sibi colligat usu:</div><div style="text-indent: 5em">Si bene nutrieris, tempore firmus erit.</div><div class="l">Quem taurum metuis, vitulum mulcere solebas:</div><div style="text-indent: 5em">Sub qua nunc recubas arbore, virga fuit:</div><div class="l">Nascitur exiguus, sed opes adquirit eundo,</div><div style="text-indent: 5em">Quaque venit, multas accipit amnis aquas.</div><div class="l">Fac tibi consuescat: nil adsuetudine maius:</div><div style="text-indent: 5em">Quam tu dum capias, taedia nulla fuge.</div><div class="l">Te semper videat, tibi semper praebeat aures;</div><div style="text-indent: 5em">Exhibeat vultus noxque diesque tuos. </div><div class="l">Cum tibi maior erit fiducia, posse requiri,</div><div style="text-indent: 5em">Cum procul absenti cura futurus eris,</div><div class="l">Da requiem: requietus ager bene credita reddit,</div><div style="text-indent: 5em">Terraque caelestes arida sorbet aquas.</div><div class="l">Phyllida Demophoon praesens moderatius ussit:</div><div style="text-indent: 5em">Exarsit velis acrius illa datis.</div><div class="l">Penelopen absens sollers torquebat Ulixes;</div><div style="text-indent: 5em">Phylacides aberat, Laodamia, tuus.</div><div class="l">Sed mora tuta brevis: lentescunt tempore curae,</div><div style="text-indent: 5em">Vanescitque absens et novus intrat amor.</div><div class="l">Dum Menelaus abest, Helene, ne sola iaceret,</div><div style="text-indent: 5em">Hospitis est tepido nocte recepta sinu.</div><div class="l">Quis stupor hic, Menelaë, fuit? tu solus abibas,</div><div style="text-indent: 5em">Isdem sub tectis hospes et uxor erant.</div><div class="l">Accipitri timidas credis, furiose, columbas?</div><div style="text-indent: 5em">Plenum montano credis ovile lupo?</div><div class="l">Nil Helene peccat, nihil hic committit adulter:</div><div style="text-indent: 5em">Quod tu, quod faceret quilibet, ille facit.</div><div class="l">Cogis adulterium dando tempusque locumque;</div><div style="text-indent: 5em">Quid nisi consilio est usa puella tuo?</div><div class="l">Quid faciat? vir abest, et adest non rusticus hospes,</div><div style="text-indent: 5em">Et timet in vacuo sola cubare toro.</div><div class="l">Viderit Atrides: Helenen ego crimine solvo:</div><div style="text-indent: 5em">Usa est humani commoditate viri. <span style="text-indent: 5em">carte 373</span></div><div class="l">Sed neque fulvus aper media tam saevus in ira est,</div><div style="text-indent: 5em">Fulmineo rabidos cum rotat ore canes,</div><div class="l">Nec lea, cum catulis lactentibus ubera praebet,</div><div style="text-indent: 5em">Nec brevis ignaro vipera laesa pede,</div><div class="l">Femina quam socii deprensa paelice lecti:</div><div style="text-indent: 5em">Ardet et in vultu pignora mentis habet. </div><div class="l">In ferrum flammasque ruit, positoque decore</div><div style="text-indent: 5em">Fertur, ut Aonii cornibus icta dei.</div><div class="l">Coniugis admissum violataque iura marita est</div><div style="text-indent: 5em">Barbara per natos Phasias ulta suos.</div><div class="l">Altera dira parens haec est, quam cernis, hirundo:</div><div style="text-indent: 5em">Aspice, signatum sanguine pectus habet.</div><div class="l">Hoc bene compositos, hoc firmos solvit amores;</div><div style="text-indent: 5em">Crimina sunt cautis ista timenda viris.</div><div class="l">Nec mea vos uni damnat censura puellae:</div><div style="text-indent: 5em">Di melius! vix hoc nupta tenere potest.</div><div class="l">Ludite, sed furto celetur culpa modesto:</div><div style="text-indent: 5em">Gloria peccati nulla petenda sui est.</div><div class="l">Nec dederis munus, cognosse quod altera possit,</div><div style="text-indent: 5em">Nec sint nequitiae tempora certa tuae.</div><div class="l">Et, ne te capiat latebris sibi femina notis,</div><div style="text-indent: 5em">Non uno est omnis convenienda loco;</div><div class="l">Et quotiens scribes, totas prius ipse tabellas</div><div style="text-indent: 5em">Inspice: plus multae, quam sibi missa, legunt.</div><div class="l">Laesa Venus iusta arma movet, telumque remittit,</div><div style="text-indent: 5em">Et, modo quod questa est, ipse querare, facit.</div><div class="l">Dum fuit Atrides una contentus, et illa</div><div style="text-indent: 5em">Casta fuit: vitio est improba facta viri.</div><div class="l">Audierat laurumque manu vittasque ferentem</div><div style="text-indent: 5em">Pro nata Chrysen non valuisse sua:</div><div class="l">Audierat, Lyrnesi, tuos, abducta, dolores,</div><div style="text-indent: 5em">Bellaque per turpis longius isse moras. </div><div class="l">Haec tamen audierat: Priameïda viderat ipsa:</div><div style="text-indent: 5em">Victor erat praedae praeda pudenda suae.</div><div class="l">Inde Thyestiaden animo thalamoque recepit,</div><div style="text-indent: 5em">Et male peccantem Tyndaris ulta virum. <span style="text-indent: 5em">carte 409</span></div><div class="l">Quae bene celaris, siqua tamen acta patebunt,</div><div style="text-indent: 5em">Illa, licet pateant, tu tamen usque nega.</div><div class="l">Tum neque subiectus, solito nec blandior esto:</div><div style="text-indent: 5em">Haec animi multum signa nocentis habent:</div><div class="l">Sed lateri ne parce tuo: pax omnis in uno est;</div><div style="text-indent: 5em">Concubitu prior est infitianda venus.</div><div class="l">Sunt, qui praecipiant herbas, satureia, nocentes</div><div style="text-indent: 5em">Sumere; iudiciis ista venena meis;</div><div class="l">Aut piper urticae mordacis semine miscent,</div><div style="text-indent: 5em">Tritaque in annoso flava pyrethra mero;</div><div class="l">Sed dea non patitur sic ad sua gaudia cogi,</div><div style="text-indent: 5em">Colle sub umbroso quam tenet altus Eryx.</div><div class="l">Candidus, Alcathoi qui mittitur urbe Pelasga,</div><div style="text-indent: 5em">Bulbus et, ex horto quae venit, herba salax</div><div class="l">Ovaque sumantur, sumantur Hymettia mella,</div><div style="text-indent: 5em">Quasque tulit folio pinus acuta nuces.</div><div class="l">Docta, quid ad magicas, Erato, deverteris artes?</div><div style="text-indent: 5em">Interior curru meta terenda meo est.</div><div class="l">Qui modo celabas monitu tua crimina nostro,</div><div style="text-indent: 5em">Flecte iter, et monitu detege furta meo.</div><div class="l">Nec levitas culpanda mea est: non semper eodem</div><div style="text-indent: 5em">Impositos vento panda carina vehit.</div><div class="l">Nam modo Threïcio Borea, modo currimus Euro,</div><div style="text-indent: 5em">Saepe tument Zephyro lintea, saepe Noto. </div><div class="l">Aspice, ut in curru modo det fluitantia rector</div><div style="text-indent: 5em">Lora, modo admissos arte retentet equos.</div><div class="l">Sunt quibus ingrate timida indulgentia servit,</div><div style="text-indent: 5em">Et, si nulla subest aemula, languet amor.</div><div class="l">Luxuriant animi rebus plerumque secundis,</div><div style="text-indent: 5em">Nec facile est aequa commoda mente pati.</div><div class="l">Ut levis absumptis paulatim viribus ignis</div><div style="text-indent: 5em">Ipse latet, summo canet in igne cinis,</div><div class="l">Sed tamen extinctas admoto sulpure flammas</div><div style="text-indent: 5em">Invenit, et lumen, quod fuit ante, redit:</div><div class="l">Sic, ubi pigra situ securaque pectora torpent,</div><div style="text-indent: 5em">Acribus est stimulis eliciendus amor.</div><div class="l">Fac timeat de te, tepidamque recalface mentem:</div><div style="text-indent: 5em">Palleat indicio criminis illa tui;</div><div class="l">O quater et quotiens numero conprendere non est</div><div style="text-indent: 5em">Felicem, de quo laesa puella dolet:</div><div class="l">Quae, simul invitas crimen pervenit ad aures,</div><div style="text-indent: 5em">Excidit, et miserae voxque colorque fugit.</div><div class="l">Ille ego sim, cuius laniet furiosa capillos:</div><div style="text-indent: 5em">Ille ego sim, teneras cui petat ungue genas,</div><div class="l">Quem videat lacrimans, quem torvis spectet ocellis,</div><div style="text-indent: 5em">Quo sine non possit vivere, posse velit.</div><div class="l">Si spatium quaeras, breve sit, quo laesa queratur,</div><div style="text-indent: 5em">Ne lenta vires colligat ira mora;</div><div class="l">Candida iamdudum cingantur colla lacertis,</div><div style="text-indent: 5em">Inque tuos flens est accipienda sinus.</div><div class="l">Oscula da flenti, Veneris da gaudia flenti,</div><div style="text-indent: 5em">Pax erit: hoc uno solvitur ira modo.</div><div class="l">Cum bene saevierit, cum certa videbitur hostis,</div><div style="text-indent: 5em">Tum pete concubitus foedera, mitis erit.</div><div class="l">Illic depositis habitat Concordia telis:</div><div style="text-indent: 5em">Illo, crede mihi, Gratia nata loco est. </div><div class="l">Quae modo pugnarunt, iungunt sua rostra columbae,</div><div style="text-indent: 5em">Quarum blanditias verbaque murmur habet. <span style="text-indent: 5em">carte 467</span></div><div class="l">Prima fuit rerum confusa sine ordine moles,</div><div style="text-indent: 5em">Unaque erat facies sidera, terra, fretum;</div><div class="l">Mox caelum impositum terris, humus aequore cincta est</div><div style="text-indent: 5em">Inque suas partes cessit inane chaos;</div><div class="l">Silva feras, volucres aer accepit habendas,</div><div style="text-indent: 5em">In liquida, pisces, delituistis aqua.</div><div class="l">Tum genus humanum solis errabat in agris,</div><div style="text-indent: 5em">Idque merae vires et rude corpus erat;</div><div class="l">Silva domus fuerat, cibus herba, cubilia frondes:</div><div style="text-indent: 5em">Iamque diu nulli cognitus alter erat.</div><div class="l">Blanda truces animos fertur mollisse voluptas:</div><div style="text-indent: 5em">Constiterant uno femina virque loco;</div><div class="l">Quid facerent, ipsi nullo didicere magistro:</div><div style="text-indent: 5em">Arte Venus nulla dulce peregit opus.</div><div class="l">Ales habet, quod amet; cum quo sua gaudia iungat,</div><div style="text-indent: 5em">Invenit in media femina piscis aqua;</div><div class="l">Cerva parem sequitur, serpens serpente tenetur,</div><div style="text-indent: 5em">Haeret adulterio cum cane nexa canis;</div><div class="l">Laeta salitur ovis: tauro quoque laeta iuvenca est:</div><div style="text-indent: 5em">Sustinet inmundum sima capella marem;</div><div class="l">In furias agitantur equae, spatioque remota</div><div style="text-indent: 5em">Per loca dividuos amne sequuntur equos.</div><div class="l">Ergo age et iratae medicamina fortia praebe:</div><div style="text-indent: 5em">Illa feri requiem sola doloris habent:</div><div class="l">Illa Machaonios superant medicamina sucos:</div><div style="text-indent: 5em">His, ubi peccaris, restituendus eris. <span style="text-indent: 5em">carte 493</span></div><div class="l">Haec ego cum canerem, subito manifestus Apollo</div><div style="text-indent: 5em">Movit inauratae pollice fila lyrae. </div><div class="l">In manibus laurus, sacris inducta capillis</div><div style="text-indent: 5em">Laurus erat; vates ille videndus adit.</div><div class="l">Is mihi 'Lascivi' dixit 'praeceptor Amoris,</div><div style="text-indent: 5em">Duc, age, discipulos ad mea templa tuos,</div><div class="l">Est ubi diversum fama celebrata per orbem</div><div style="text-indent: 5em">Littera, cognosci quae sibi quemque iubet.</div><div class="l">Qui sibi notus erit, solus sapienter amabit,</div><div style="text-indent: 5em">Atque opus ad vires exiget omne suas.</div><div class="l">Cui faciem natura dedit, spectetur ab illa:</div><div style="text-indent: 5em">Cui color est, umero saepe patente cubet:</div><div class="l">Qui sermone placet, taciturna silentia vitet:</div><div style="text-indent: 5em">Qui canit arte, canat; qui bibit arte, bibat.</div><div class="l">Sed neque declament medio sermone diserti,</div><div style="text-indent: 5em">Nec sua non sanus scripta poeta legat!'</div><div class="l">Sic monuit Phoebus: Phoebo parete monenti;</div><div style="text-indent: 5em">Certa dei sacro est huius in ore fides.</div><div class="l">Ad propiora vocor. Quisquis sapienter amabit</div><div style="text-indent: 5em">Vincet, et e nostra, quod petet, arte feret.</div><div class="l">Credita non semper sulci cum faenore reddunt,</div><div style="text-indent: 5em">Nec semper dubias adiuvat aura rates;</div><div class="l">Quod iuvat, exiguum, plus est, quod laedat amantes;</div><div style="text-indent: 5em">Proponant animo multa ferenda suo.</div><div class="l">Quot lepores in Atho, quot apes pascuntur in Hybla,</div><div style="text-indent: 5em">Caerula quot bacas Palladis arbor habet,</div><div class="l">Litore quot conchae, tot sunt in amore dolores;</div><div style="text-indent: 5em">Quae patimur, multo spicula felle madent.</div><div class="l">Dicta erit isse foras: intus fortasse videre est:</div><div style="text-indent: 5em">Isse foras, et te falsa videre puta.</div><div class="l">Clausa tibi fuerit promissa ianua nocte:</div><div style="text-indent: 5em">Perfer et inmunda ponere corpus humo. </div><div class="l">Forsitan et vultu mendax ancilla superbo</div><div style="text-indent: 5em">Dicet 'quid nostras obsidet iste fores?'</div><div class="l">Postibus et durae supplex blandire puellae,</div><div style="text-indent: 5em">Et capiti demptas in fore pone rosas.</div><div class="l">Cum volet, accedes: cum te vitabit, abibis;</div><div style="text-indent: 5em">Dedecet ingenuos taedia ferre sui.</div><div class="l">'Effugere hunc non est' quare tibi possit amica</div><div style="text-indent: 5em">Dicere? non omni tempore sensus obest.</div><div class="l">Nec maledicta puta, nec verbera ferre puellae</div><div style="text-indent: 5em">Turpe, nec ad teneros oscula ferre pedes. <span style="text-indent: 5em">carte 535</span></div><div class="l">Quid moror in parvis? Animus maioribus instat;</div><div style="text-indent: 5em">Magna canam: toto pectore, vulgus, ades.</div><div class="l">Ardua molimur, sed nulla, nisi ardua, virtus:</div><div style="text-indent: 5em">Difficilis nostra poscitur arte labor.</div><div class="l">Rivalem patienter habe, victoria tecum</div><div style="text-indent: 5em">Stabit: eris magni victor in arce Iovis.</div><div class="l">Haec tibi non hominem, sed quercus crede Pelasgas</div><div style="text-indent: 5em">Dicere: nil istis ars mea maius habet.</div><div class="l">Innuet illa, feras; scribet, ne tange tabellas:</div><div style="text-indent: 5em">Unde volet, veniat; quoque libebit, eat.</div><div class="l">Hoc in legitima praestant uxore mariti,</div><div style="text-indent: 5em">Cum, tener, ad partes tu quoque, somne, venis.</div><div class="l">Hac ego, confiteor, non sum perfectus in arte;</div><div style="text-indent: 5em">Quid faciam? monitis sum minor ipse meis.</div><div class="l">Mene palam nostrae det quisquam signa puellae,</div><div style="text-indent: 5em">Et patiar, nec me quo libet ira ferat?</div><div class="l">Oscula vir dederat, memini, suus: oscula questus</div><div style="text-indent: 5em">Sum data; barbaria noster abundat amor. </div><div class="l">Non semel hoc vitium nocuit mihi: doctior ille,</div><div style="text-indent: 5em">Quo veniunt alii conciliante viri.</div><div class="l">Sed melius nescisse fuit: sine furta tegantur,</div><div style="text-indent: 5em">Ne fugiat ficto fassus ab ore pudor.</div><div class="l">Quo magis, o iuvenes, deprendere parcite vestras:</div><div style="text-indent: 5em">Peccent, peccantes verba dedisse putent.</div><div class="l">Crescit amor prensis; ubi par fortuna duorum est,</div><div style="text-indent: 5em">In causa damni perstat uterque sui. <span style="text-indent: 5em">carte 561</span></div><div class="l">Fabula narratur toto notissima caelo,</div><div style="text-indent: 5em">Mulciberis capti Marsque Venusque dolis.</div><div class="l">Mars pater, insano Veneris turbatus amore,</div><div style="text-indent: 5em">De duce terribili factus amator erat.</div><div class="l">Nec Venus oranti (neque enim dea mollior ulla est)</div><div style="text-indent: 5em">Rustica Gradivo difficilisque fuit.</div><div class="l">A, quotiens lasciva pedes risisse mariti</div><div style="text-indent: 5em">Dicitur, et duras igne vel arte manus.</div><div class="l">Marte palam simul est Vulcanum imitata, decebat,</div><div style="text-indent: 5em">Multaque cum forma gratia mixta fuit.</div><div class="l">Sed bene concubitus primos celare solebant.</div><div style="text-indent: 5em">Plena verecundi culpa pudoris erat.</div><div class="l">Indicio Solis (quis Solem fallere possit?)</div><div style="text-indent: 5em">Cognita Vulcano coniugis acta suae.</div><div class="l">Quam mala, Sol, exempla moves! Pete munus ab ipsa</div><div style="text-indent: 5em">Et tibi, si taceas, quod dare possit, habet.</div><div class="l">Mulciber obscuros lectum circaque superque</div><div style="text-indent: 5em">Disponit laqueos: lumina fallit opus.</div><div class="l">Fingit iter Lemnon; veniunt ad foedus amantes:</div><div style="text-indent: 5em">Impliciti laqueis nudus uterque iacent.</div><div class="l">Convocat ille deos; praebent spectacula capti:</div><div style="text-indent: 5em">Vix lacrimas Venerem continuisse putant.</div><div class="l">Non vultus texisse suos, non denique possunt</div><div style="text-indent: 5em">Partibus obscenis opposuisse manus. </div><div class="l">Hic aliquis ridens 'in me, fortissime Mavors,</div><div style="text-indent: 5em">Si tibi sunt oneri, vincula transfer!' ait.</div><div class="l">Vix precibus, Neptune, tuis captiva resolvit</div><div style="text-indent: 5em">Corpora: Mars Thracen occupat, illa Paphon.</div><div class="l">Hoc tibi pro facto, Vulcane: quod ante tegebant,</div><div style="text-indent: 5em">Liberius faciunt, ut pudor omnis abest:</div><div class="l">Saepe tamen demens stulte fecisse fateris,</div><div style="text-indent: 5em">Teque ferunt artis paenituisse tuae.</div><div class="l">Hoc vetiti vos este; vetat deprensa Dione</div><div style="text-indent: 5em">Insidias illas, quas tulit ipsa, dare.</div><div class="l">Nec vos rivali laqueos disponite, nec vos</div><div style="text-indent: 5em">Excipite arcana verba notata manu.</div><div class="l">Ista viri captent, si iam captanda putabunt,</div><div style="text-indent: 5em">Quos faciet iustos ignis et unda viros.</div><div class="l">En, iterum testor: nihil hic, nisi lege remissum</div><div style="text-indent: 5em">Luditur: in nostris instita nulla iocis. <span style="text-indent: 5em">carte 601</span></div><div class="l">Quis Cereris ritus ausit vulgare profanis,</div><div style="text-indent: 5em">Magnaque Threïcia sacra reperta Samo?</div><div class="l">Exigua est virtus praestare silentia rebus:</div><div style="text-indent: 5em">At contra gravis est culpa tacenda loqui.</div><div class="l">O bene, quod frustra captatis arbore pomis</div><div style="text-indent: 5em">Garrulus in media Tantalus aret aqua!</div><div class="l">Praecipue Cytherea iubet sua sacra taceri:</div><div style="text-indent: 5em">Admoneo, veniat nequis ad illa loquax.</div><div class="l">Condita si non sunt Veneris mysteria cistis,</div><div style="text-indent: 5em">Nec cava vesanis ictibus aera sonant,</div><div class="l">At sic inter nos medio versantur in usu,</div><div style="text-indent: 5em">Se tamen inter nos ut latuisse velint. </div><div class="l">Ipsa Venus pubem, quotiens velamina ponit,</div><div style="text-indent: 5em">Protegitur laeva semireducta manu.</div><div class="l">In medio passimque coit pecus: hoc quoque viso</div><div style="text-indent: 5em">Avertit vultus nempe puella suos.</div><div class="l">Conveniunt thalami furtis et ianua nostris,</div><div style="text-indent: 5em">Parsque sub iniecta veste pudenda latet:</div><div class="l">Et si non tenebras, ad quiddam nubis opacae</div><div style="text-indent: 5em">Quaerimus, atque aliquid luce patente minus.</div><div class="l">Tum quoque, cum solem nondum prohibebat et imbrem</div><div style="text-indent: 5em">Tegula, sed quercus tecta cibumque dabat,</div><div class="l">In nemore atque antris, non sub Iove, iuncta voluptas;</div><div style="text-indent: 5em">Tanta rudi populo cura pudoris erat.</div><div class="l">At nunc nocturnis titulos inponimus actis,</div><div style="text-indent: 5em">Atque emitur magno nil, nisi posse loqui!</div><div class="l">Scilicet excuties omnes, ubi quaeque, puellas,</div><div style="text-indent: 5em">Cuilibet ut dicas 'haec quoque nostra fuit,'</div><div class="l">Nec desint, quas tu digitis ostendere possis?</div><div style="text-indent: 5em">Ut quamque adtigeris, fabula turpis erit?</div><div class="l">Parva queror: fingunt quidam, quae vera negarent,</div><div style="text-indent: 5em">Et nulli non se concubuisse ferunt.</div><div class="l">Corpora si nequeunt, quae possunt, nomina tangunt,</div><div style="text-indent: 5em">Famaque non tacto corpore crimen habet.</div><div class="l">I nunc, claude fores, custos odiose puellae,</div><div style="text-indent: 5em">Et centum duris postibus obde seras!</div><div class="l">Quid tuti superest, cum nominis extat adulter,</div><div style="text-indent: 5em">Et credi quod non contigit esse, cupit?</div><div class="l">Nos etiam veros parce profitemur amores,</div><div style="text-indent: 5em">Tectaque sunt solida mystica furta fide. <span style="text-indent: 5em">carte 641</span></div><div class="l">Parcite praecipue vitia exprobrare puellis,</div><div style="text-indent: 5em">Utile quae multis dissimulasse fuit.</div><div class="l">Nec suus Andromedae color est obiectus ab illo,</div><div style="text-indent: 5em">Mobilis in gemino cui pede pinna fuit.</div><div class="l">Omnibus Andromache visa est spatiosior aequo:</div><div style="text-indent: 5em">Unus, qui modicam diceret, Hector erat.</div><div class="l">Quod male fers, adsuesce, feres bene; multa vetustus</div><div style="text-indent: 5em">Leniet, incipiens omnia sentit amor.</div><div class="l">Dum novus in viridi coalescit cortice ramus,</div><div style="text-indent: 5em">Concutiat tenerum quaelibet aura, cadet:</div><div class="l">Mox eadem ventis, spatio durata, resistet,</div><div style="text-indent: 5em">Firmaque adoptivas arbor habebit opes.</div><div class="l">Eximit ipsa dies omnes e corpore mendas,</div><div style="text-indent: 5em">Quodque fuit vitium, desinit esse mora.</div><div class="l">Ferre novae nares taurorum terga recusant:</div><div style="text-indent: 5em">Adsiduo domitas tempore fallit odor.</div><div class="l">Nominibus mollire licet mala: fusca vocetur,</div><div style="text-indent: 5em">Nigrior Illyrica cui pice sanguis erit:</div><div class="l">Si straba, sit Veneri similis: si rava, Minervae:</div><div style="text-indent: 5em">Sit gracilis, macie quae male viva sua est;</div><div class="l">Dic habilem, quaecumque brevis, quae turgida, plenam,</div><div style="text-indent: 5em">Et lateat vitium proximitate boni.</div><div class="l">Nec quotus annus eat, nec quo sit nata, require,</div><div style="text-indent: 5em">Consule, quae rigidus munera Censor habet:</div><div class="l">Praecipue si flore caret, meliusque peractum</div><div style="text-indent: 5em">Tempus, et albentes iam legit illa comas.</div><div class="l">Utilis, o iuvenes, aut haec, aut serior aetas:</div><div style="text-indent: 5em">Iste feret segetes, iste serendus ager.</div><div class="l">Dum vires annique sinunt, tolerate labores:</div><div style="text-indent: 5em">Iam veniet tacito curva senecta pede. </div><div class="l">Aut mare remigiis, aut vomere findite terras,</div><div style="text-indent: 5em">Aut fera belligeras addite in arma manus,</div><div class="l">Aut latus et vires operamque adferte puellis:</div><div style="text-indent: 5em">Hoc quoque militia est, hoc quoque quaerit opes.</div><div class="l">Adde, quod est illis operum prudentia maior,</div><div style="text-indent: 5em">Solus et artifices qui facit, usus adest:</div><div class="l">Illae munditiis annorum damna rependunt,</div><div style="text-indent: 5em">Et faciunt cura, ne videantur anus.</div><div class="l">Utque velis, venerem iungunt per mille figuras:</div><div style="text-indent: 5em">Invenit plures nulla tabella modos.</div><div class="l">Illis sentitur non inritata voluptas:</div><div style="text-indent: 5em">Quod iuvet, ex aequo femina virque ferant.</div><div class="l">Odi concubitus, qui non utrumque resolvunt;</div><div style="text-indent: 5em">Hoc est, cur pueri tangar amore minus.</div><div class="l">Odi quae praebet, quia sit praebere necesse,</div><div style="text-indent: 5em">Siccaque de lana cogitat ipsa sua.</div><div class="l">Quae datur officio, non est mihi grata voluptas:</div><div style="text-indent: 5em">Officium faciat nulla puella mihi.</div><div class="l">Me voces audire iuvat sua gaudia fassas,</div><div style="text-indent: 5em">Quaeque morer meme sustineamque rogent.</div><div class="l">Aspiciam dominae victos amentis ocellos:</div><div style="text-indent: 5em">Langueat, et tangi se vetet illa diu.</div><div class="l">Haec bona non primae tribuit natura iuventae,</div><div style="text-indent: 5em">Quae cito post septem lustra venire solent.</div><div class="l">Qui properant, nova musta bibant: mihi fundat avitum</div><div style="text-indent: 5em">Consulibus priscis condita testa merum.</div><div class="l">Nec platanus, nisi sera, potest obsistere Phoebo,</div><div style="text-indent: 5em">Et laedunt nudos prata novella pedes.</div><div class="l">Scilicet Hermionen Helenae praeponere posses,</div><div style="text-indent: 5em">Et melior Gorge, quam sua mater, erat?</div><div class="l">At venerem quicumque voles adtingere seram,</div><div style="text-indent: 5em">Si modo duraris, praemia digna feres. <span style="text-indent: 5em">carte 703</span></div><div class="l">Conscius, ecce, duos accepit lectus amantes:</div><div style="text-indent: 5em">Ad thalami clausas, Musa, resiste fores.</div><div class="l">Sponte sua sine te celeberrima verba loquentur,</div><div style="text-indent: 5em">Nec manus in lecto laeva iacebit iners.</div><div class="l">Invenient digiti, quod agant in partibus illis,</div><div style="text-indent: 5em">In quibus occulte spicula tingit Amor.</div><div class="l">Fecit in Andromache prius hoc fortissimus Hector,</div><div style="text-indent: 5em">Nec solum bellis utilis ille fuit.</div><div class="l">Fecit et in capta Lyrneside magnus Achilles,</div><div style="text-indent: 5em">Cum premeret mollem lassus ab hoste torum.</div><div class="l">Illis te manibus tangi, Briseï, sinebas,</div><div style="text-indent: 5em">Imbutae Phrygia quae nece semper erant.</div><div class="l">An fuit hoc ipsum, quod te, lasciva, iuvaret,</div><div style="text-indent: 5em">Ad tua victrices membra venire manus?</div><div class="l">Crede mihi, non est veneris properanda voluptas,</div><div style="text-indent: 5em">Sed sensim tarda prolicienda mora.</div><div class="l">Cum loca reppereris, quae tangi femina gaudet,</div><div style="text-indent: 5em">Non obstet, tangas quo minus illa, pudor.</div><div class="l">Aspicies oculos tremulo fulgore micantes,</div><div style="text-indent: 5em">Ut sol a liquida saepe refulget aqua.</div><div class="l">Accedent questus, accedet amabile murmur,</div><div style="text-indent: 5em">Et dulces gemitus aptaque verba ioco.</div><div class="l">Sed neque tu dominam velis maioribus usus</div><div style="text-indent: 5em">Desere, nec cursus anteat illa tuos;</div><div class="l">Ad metam properate simul: tum plena voluptas,</div><div style="text-indent: 5em">Cum pariter victi femina virque iacent.</div><div class="l">Hic tibi versandus tenor est, cum libera dantur</div><div style="text-indent: 5em">Otia, furtivum nec timor urget opus.</div><div class="l">Cum mora non tuta est, totis incumbere remis</div><div style="text-indent: 5em">Utile, et admisso subdere calcar equo. <span style="text-indent: 5em">carte 733</span></div><div class="l">Finis adest operi: palmam date, grata iuventus,</div><div style="text-indent: 5em">Sertaque odoratae myrtea ferte comae.</div><div class="l">Quantus apud Danaos Podalirius arte medendi,</div><div style="text-indent: 5em">Aeacides dextra, pectore Nestor erat, </div><div class="l">Quantus erat Calchas extis, Telamonius armis,</div><div style="text-indent: 5em">Automedon curru, tantus amator ego.</div><div class="l">Me vatem celebrate, viri, mihi dicite laudes,</div><div style="text-indent: 5em">Cantetur toto nomen in orbe meum.</div><div class="l">Arma dedi vobis: dederat Vulcanus Achilli;</div><div style="text-indent: 5em">Vincite muneribus, vicit ut ille, datis.</div><div class="l">Sed quicumque meo superarit Amazona ferro,</div><div style="text-indent: 5em">Inscribat spoliis 'Naso magister erat.'</div><div class="l">Ecce, rogant tenerae, sibi dem praecepta, puellae:</div><div style="text-indent: 5em">Vos eritis chartae proxima cura meae! </div></div><div class="textpart" id="index.xml-body.1_div.1_div.3"><h3><span class="headingNumber">1.3. </span><span class="head">Liber tertius</span></h3><div class="l">Arma dedi Danais in Amazonas; arma supersunt,</div><div style="text-indent: 5em">Quae tibi dem et turmae, Penthesilea, tuae.</div><div class="l">Ite in bella pares; vincant, quibus alma Dione</div><div style="text-indent: 5em">Faverit et toto qui volat orbe puer.</div><div class="l">Non erat armatis aequum concurrere nudas;</div><div style="text-indent: 5em">Sic etiam vobis vincere turpe, viri.</div><div class="l">Dixerit e multis aliquis 'quid virus in angues</div><div style="text-indent: 5em">Adicis, et rabidae tradis ovile lupae?'</div><div class="l">Parcite paucarum diffundere crimen in omnes;</div><div style="text-indent: 5em">Spectetur meritis quaeque puella suis.</div><div class="l">Si minor Atrides Helenen, Helenesque sororem</div><div style="text-indent: 5em">Quo premat Atrides crimine maior habet,</div><div class="l">Si scelere Oeclides Talaioniae Eriphylae</div><div style="text-indent: 5em">Vivus et in vivis ad Styga venit equis,</div><div class="l">Est pia Penelope lustris errante duobus</div><div style="text-indent: 5em">Et totidem lustris bella gerente viro.</div><div class="l">Respice Phylaciden et quae comes isse marito</div><div style="text-indent: 5em">Fertur et ante annos occubuisse suos.</div><div class="l">Fata Pheretiadae coniunx Pagasaea redemit:</div><div style="text-indent: 5em">Proque viro est uxor funere lata viri.</div><div class="l">'Accipe me, Capaneu! cineres miscebimus' inquit</div><div style="text-indent: 5em">Iphias, in medios desiluitque rogos.</div><div class="l">Ipsa quoque et cultu est et nomine femina Virtus:</div><div style="text-indent: 5em">Non mirum, populo si placet illa suo. </div><div class="l">Nec tamen hae mentes nostra poscuntur ab arte:</div><div style="text-indent: 5em">Conveniunt cumbae vela minora meae.</div><div class="l">Nil nisi lascivi per me discuntur amores;</div><div style="text-indent: 5em">Femina praecipiam quo sit amanda modo.</div><div class="l">Femina nec flammas nec saevos excutit arcus;</div><div style="text-indent: 5em">Parcius haec video tela nocere viris.</div><div class="l">Saepe viri fallunt: tenerae non saepe puellae,</div><div style="text-indent: 5em">Paucaque, si quaeras, crimina fraudis habent.</div><div class="l">Phasida iam matrem fallax dimisit Iason:</div><div style="text-indent: 5em">Venit in Aesonios altera nupta sinus.</div><div class="l">Quantum in te, Theseu, volucres Ariadna marinas</div><div style="text-indent: 5em">Pavit, in ignoto sola relicta loco!</div><div class="l">Quaere, novem cur una viae dicantur, et audi</div><div style="text-indent: 5em">Depositis silvas Phyllida flesse comis.</div><div class="l">Et famam pietatis habet, tamen hospes et ensem</div><div style="text-indent: 5em">Praebuit et causam mortis, Elissa, tuae.</div><div class="l">Quid vos perdiderit, dicam? nescistis amare:</div><div style="text-indent: 5em">Defuit ars vobis; arte perennat amor. <span style="text-indent: 5em">carte 43</span></div><div class="l">Nunc quoque nescirent: sed me Cytherea docere</div><div style="text-indent: 5em">Iussit, et ante oculos constitit ipsa meos.</div><div class="l">Tum mihi 'Quid miserae' dixit 'meruere puellae?</div><div style="text-indent: 5em">Traditur armatis vulgus inerme viris.</div><div class="l">Illos artifices gemini fecere libelli:</div><div style="text-indent: 5em">Haec quoque pars monitis erudienda tuis.</div><div class="l">Probra Therapnaeae qui dixerat ante maritae,</div><div style="text-indent: 5em">Mox cecinit laudes prosperiore lyra.</div><div class="l">Si bene te novi (cultas ne laede puellas!)</div><div style="text-indent: 5em">Gratia, dum vives, ista petenda tibi est.' </div><div class="l">Dixit, et e myrto (myrto nam vincta capillos</div><div style="text-indent: 5em">Constiterat) folium granaque pauca dedit;</div><div class="l">Sensimus acceptis numen quoque: purior aether</div><div style="text-indent: 5em">Fulsit, et e toto pectore cessit onus.</div><div class="l">Dum facit ingenium, petite hinc praecepta, puellae,</div><div style="text-indent: 5em">Quas pudor et leges et sua iura sinunt.</div><div class="l">Venturae memores iam nunc estote senectae:</div><div style="text-indent: 5em">Sic nullum vobis tempus abibit iners.</div><div class="l">Dum licet, et vernos etiamnum educitis annos,</div><div style="text-indent: 5em">Ludite: eunt anni more fluentis aquae;</div><div class="l">Nec quae praeteriit, iterum revocabitur unda,</div><div style="text-indent: 5em">Nec quae praeteriit, hora redire potest.</div><div class="l">Utendum est aetate: cito pede labitur aetas,</div><div style="text-indent: 5em">Nec bona tam sequitur, quam bona prima fuit.</div><div class="l">Hos ego, qui canent, frutices violaria vidi:</div><div style="text-indent: 5em">Hac mihi de spina grata corona data est.</div><div class="l">Tempus erit, quo tu, quae nunc excludis amantes,</div><div style="text-indent: 5em">Frigida deserta nocte iacebis anus,</div><div class="l">Nec tua frangetur nocturna ianua rixa,</div><div style="text-indent: 5em">Sparsa nec invenies limina mane rosa.</div><div class="l">Quam cito (me miserum!) laxantur corpora rugis,</div><div style="text-indent: 5em">Et perit in nitido qui fuit ore color.</div><div class="l">Quasque fuisse tibi canas a virgine iuras,</div><div style="text-indent: 5em">Spargentur subito per caput omne comae.</div><div class="l">Anguibus exuitur tenui cum pelle vetustas,</div><div style="text-indent: 5em">Nec faciunt cervos cornua iacta senes:</div><div class="l">Nostra sine auxilio fugiunt bona; carpite florem,</div><div style="text-indent: 5em">Qui, nisi carptus erit, turpiter ipse cadet.</div><div class="l">Adde, quod et partus faciunt breviora iuventae</div><div style="text-indent: 5em">Tempora: continua messe senescit ager. </div><div class="l">Latmius Endymion non est tibi, Luna, rubori,</div><div style="text-indent: 5em">Nec Cephalus roseae praeda pudenda deae.</div><div class="l">Ut Veneri, quem luget adhuc, donetur Adonis:</div><div style="text-indent: 5em">Unde habet Aenean Harmoniamque suos?</div><div class="l">Ite per exemplum, genus o mortale, dearum,</div><div style="text-indent: 5em">Gaudia nec cupidis vestra negate viris.</div><div class="l">Ut iam decipiant, quid perditis? omnia constant;</div><div style="text-indent: 5em">Mille licet sumant, deperit inde nihil.</div><div class="l">Conteritur ferrum, silices tenuantur ab usu:</div><div style="text-indent: 5em">Sufficit et damni pars caret illa metu.</div><div class="l">Quis vetet adposito lumen de lumine sumi?</div><div style="text-indent: 5em">Quisve cavo vastas in mare servet aquas?</div><div class="l">Et tamen ulla viro mulier 'non expedit' inquit?</div><div style="text-indent: 5em">Quid, nisi quam sumes, dic mihi, perdis aquam?</div><div class="l">Nec vos prostituit mea vox, sed vana timere</div><div style="text-indent: 5em">Damna vetat: damnis munera vestra carent.</div><div class="l">Sed me flaminibus venti maioris iturum,</div><div style="text-indent: 5em">Dum sumus in portu, provehat aura levis. <span style="text-indent: 5em">carte 101</span></div><div class="l">Ordior a cultu; cultis bene Liber ab uvis</div><div style="text-indent: 5em">Provenit, et culto stat seges alta solo.</div><div class="l">Forma dei munus: forma quota quaeque superbit?</div><div style="text-indent: 5em">Pars vestrum tali munere magna caret.</div><div class="l">Cura dabit faciem; facies neglecta peribit,</div><div style="text-indent: 5em">Idaliae similis sit licet illa deae.</div><div class="l">Corpora si veteres non sic coluere puellae,</div><div style="text-indent: 5em">Nec veteres cultos sic habuere viros;</div><div class="l">Si fuit Andromache tunicas induta valentes,</div><div style="text-indent: 5em">Quid mirum? duri militis uxor erat.</div><div class="l">Scilicet Aiaci coniunx ornata venires,</div><div style="text-indent: 5em">Cui tegumen septem terga fuere boum? </div><div class="l">Simplicitas rudis ante fuit: nunc aurea Roma est,</div><div style="text-indent: 5em">Et domiti magnas possidet orbis opes.</div><div class="l">Aspice quae nunc sunt Capitolia, quaeque fuerunt:</div><div style="text-indent: 5em">Alterius dices illa fuisse Iovis.</div><div class="l">Curia, concilio quae nunc dignissima tanto,</div><div style="text-indent: 5em">De stipula Tatio regna tenente fuit.</div><div class="l">Quae nunc sub Phoebo ducibusque Palatia fulgent,</div><div style="text-indent: 5em">Quid nisi araturis pascua bubus erant?</div><div class="l">Prisca iuvent alios: ego me nunc denique natum</div><div style="text-indent: 5em">Gratulor: haec aetas moribus apta meis.</div><div class="l">Non quia nunc terrae lentum subducitur aurum,</div><div style="text-indent: 5em">Lectaque diverso litore concha venit:</div><div class="l">Nec quia decrescunt effosso marmore montes,</div><div style="text-indent: 5em">Nec quia caeruleae mole fugantur aquae:</div><div class="l">Sed quia cultus adest, nec nostros mansit in annos</div><div style="text-indent: 5em">Rusticitas, priscis illa superstes avis.</div><div class="l">Vos quoque nec caris aures onerate lapillis,</div><div style="text-indent: 5em">Quos legit in viridi decolor Indus aqua,</div><div class="l">Nec prodite graves insuto vestibus auro,</div><div style="text-indent: 5em">Per quas nos petitis, saepe fugatis, opes.</div><div class="l">Munditiis capimur: non sint sine lege capilli:</div><div style="text-indent: 5em">Admotae formam dantque negantque manus.</div><div class="l">Nec genus ornatus unum est: quod quamque decebit</div><div style="text-indent: 5em">Eligat, et speculum consulate ante suum.</div><div class="l">Longa probat facies capitis discrimina puri:</div><div style="text-indent: 5em">Sic erat ornatis Laodamia comis.</div><div class="l">Exiguum summa nodum sibi fronte relinqui,</div><div style="text-indent: 5em">Ut pateant aures, ora rotunda volunt. </div><div class="l">Alterius crines umero iactentur utroque:</div><div style="text-indent: 5em">Talis es adsumpta, Phoebe canore, lyra.</div><div class="l">Altera succinctae religetur more Dianae,</div><div style="text-indent: 5em">Ut solet, attonitas cum petit illa feras.</div><div class="l">Huic decet inflatos laxe iacuisse capillos:</div><div style="text-indent: 5em">Illa sit adstrictis impedienda comis;</div><div class="l">Hanc placet ornari testudine Cyllenea:</div><div style="text-indent: 5em">Sustineat similes fluctibus illa sinus.</div><div class="l">Sed neque ramosa numerabis in ilice glandes,</div><div style="text-indent: 5em">Nec quot apes Hyblae, nec quot in Alpe ferae,</div><div class="l">Nec mihi tot positus numero conprendere fas est:</div><div style="text-indent: 5em">Adicit ornatus proxima quaeque dies.</div><div class="l">Et neglecta decet multas coma; saepe iacere</div><div style="text-indent: 5em">Hesternam credas; illa repexa modo est.</div><div class="l">Ars casum simulat; sic capta vidit ut urbe</div><div style="text-indent: 5em">Alcides Iolen, 'hanc ego' dixit 'amo.'</div><div class="l">Talem te Bacchus Satyris clamantibus euhoe</div><div style="text-indent: 5em">Sustulit in currus, Cnosi relicta, suos. <span style="text-indent: 5em">carte 159</span></div><div class="l">O quantum indulget vestro natura decori,</div><div style="text-indent: 5em">Quarum sunt multis damna pianda modis!</div><div class="l">Nos male detegimur, raptique aetate capilli,</div><div style="text-indent: 5em">Ut Borea frondes excutiente, cadunt.</div><div class="l">Femina canitiem Germanis inficit herbis,</div><div style="text-indent: 5em">Et melior vero quaeritur arte color:</div><div class="l">Femina procedit densissima crinibus emptis,</div><div style="text-indent: 5em">Proque suis alios efficit aere suos.</div><div class="l">Nec rubor est emisse; palam venire videmus</div><div style="text-indent: 5em">Herculis ante oculos virgineumque chorum. </div><div class="l">Quid de veste loquar? Nec vos, segmenta, requiro</div><div style="text-indent: 5em">Nec te, quae Tyrio murice, lana, rubes.</div><div class="l">Cum tot prodierint pretio leviore colores,</div><div style="text-indent: 5em">Quis furor est census corpore ferre suos!</div><div class="l">Aëris, ecce, color, tum cum sine nubibus aër,</div><div style="text-indent: 5em">Nec tepidus pluvias concitat auster aquas:</div><div class="l">Ecce, tibi similis, quae quondam Phrixon et Hellen</div><div style="text-indent: 5em">Diceris Inois eripuisse dolis;</div><div class="l">Hic undas imitatur, habet quoque nomen ab undis:</div><div style="text-indent: 5em">Crediderim nymphas hac ego veste tegi.</div><div class="l">Ille crocum simulat: croceo velatur amictu,</div><div style="text-indent: 5em">Roscida luciferos cum dea iungit equos:</div><div class="l">Hic Paphias myrtos, hic purpureas amethystos,</div><div style="text-indent: 5em">Albentesve rosas, Threïciamve gruem;</div><div class="l">Nec glandes, Amarylli, tuae, nec amygdala desunt;</div><div style="text-indent: 5em">Et sua velleribus nomina cera dedit.</div><div class="l">Quot nova terra parit flores, cum vere tepenti</div><div style="text-indent: 5em">Vitis agit gemmas pigraque fugit hiemps,</div><div class="l">Lana tot aut plures sucos bibit; elige certos:</div><div style="text-indent: 5em">Nam non conveniens omnibus omnis erit.</div><div class="l">Pulla decent niveas: Briseïda pulla decebant:</div><div style="text-indent: 5em">Cum rapta est, pulla tum quoque veste fuit.</div><div class="l">Alba decent fuscas: albis, Cepheï, placebas:</div><div style="text-indent: 5em">Sic tibi vestitae pressa Seriphos erat.</div><div class="l">Quam paene admonui, ne trux caper iret in alas,</div><div style="text-indent: 5em">Neve forent duris aspera crura pilis! </div><div class="l">Sed non Caucasea doceo de rupe puellas,</div><div style="text-indent: 5em">Quaeque bibant undas, Myse Caice, tuas.</div><div class="l">Quid si praecipiam ne fuscet inertia dentes,</div><div style="text-indent: 5em">Oraque suscepta mane laventur aqua?</div><div class="l">Scitis et inducta candorem quaerere creta:</div><div style="text-indent: 5em">Sanguine quae vero non rubet, arte rubet.</div><div class="l">Arte supercilii confinia nuda repletis,</div><div style="text-indent: 5em">Parvaque sinceras velat aluta genas.</div><div class="l">Nec pudor est oculos tenui signare favilla,</div><div style="text-indent: 5em">Vel prope te nato, lucide Cydne, croco. <span style="text-indent: 5em">carte 205</span></div><div class="l">Est mihi, quo dixi vestrae medicamina formae,</div><div style="text-indent: 5em">Parvus, sed cura grande, libellus, opus;</div><div class="l">Hinc quoque praesidium laesae petitote figurae;</div><div style="text-indent: 5em">Non est pro vestris ars mea rebus iners.</div><div class="l">Non tamen expositas mensa deprendat amator</div><div style="text-indent: 5em">Pyxidas: ars faciem dissimulata iuvat.</div><div class="l">Quem non offendat toto faex inlita vultu,</div><div style="text-indent: 5em">Cum fluit in tepidos pondere lapsa sinus?</div><div class="l">Oesypa quid redolent? quamvis mittatur Athenis</div><div style="text-indent: 5em">Demptus ab inmundo vellere sucus ovis.</div><div class="l">Nec coram mixtas cervae sumpsisse medullas,</div><div style="text-indent: 5em">Nec coram dentes defricuisse probem;</div><div class="l">Ista dabunt formam, sed erunt deformia visu:</div><div style="text-indent: 5em">Multaque, dum fiunt, turpia, facta placent;</div><div class="l">Quae nunc nomen habent operosi signa Myronis</div><div style="text-indent: 5em">Pondus iners quondam duraque massa fuit; </div><div class="l">Anulus ut fiat, primo conliditur aurum;</div><div style="text-indent: 5em">Quas geritis vestis, sordida lana fuit;</div><div class="l">Cum fieret, lapis asper erat: nunc, nobile signum,</div><div style="text-indent: 5em">Nuda Venus madidas exprimit imbre comas.</div><div class="l">Tu quoque dum coleris, nos te dormire putemus;</div><div style="text-indent: 5em">Aptius a summa conspiciere manu.</div><div class="l">Cur mihi nota tuo causa est candoris in ore?</div><div style="text-indent: 5em">Claude forem thalami! quid rude prodis opus?</div><div class="l">Multa viros nescire decet; pars maxima rerum</div><div style="text-indent: 5em">Offendat, si non interiora tegas.</div><div class="l">Aurea quae splendent ornato signa theatro,</div><div style="text-indent: 5em">Inspice, contemnes: brattea ligna tegit;</div><div class="l">Sed neque ad illa licet populo, nisi facta, venire,</div><div style="text-indent: 5em">Nec nisi summotis forma paranda viris.</div><div class="l">At non pectendos coram praebere capillos,</div><div style="text-indent: 5em">Ut iaceant fusi per tua terga, veto.</div><div class="l">Illo praecipue ne sis morosa caveto</div><div style="text-indent: 5em">Tempore, nec lapsas saepe resolve comas.</div><div class="l">Tuta sit ornatrix; odi, quae sauciat ora</div><div style="text-indent: 5em">Unguibus et rapta brachia figit acu.</div><div class="l">Devovet, ut tangit, dominae caput illa, simulque</div><div style="text-indent: 5em">Plorat in invisas sanguinolenta comas.</div><div class="l">Quae male crinita est, custodem in limine ponat,</div><div style="text-indent: 5em">Orneturve Bonae semper in aede deae.</div><div class="l">Dictus eram subito cuidam venisse puellae:</div><div style="text-indent: 5em">Turbida perversas induit illa comas.</div><div class="l">Hostibus eveniat tam foedi causa pudoris,</div><div style="text-indent: 5em">Inque nurus Parthas dedecus illud eat.</div><div class="l">Turpe pecus mutilum, turpis sine gramine campus,</div><div style="text-indent: 5em">Et sine fronde frutex, et sine crine caput. </div><div class="l">Non mihi venistis, Semele Ledeve, docendae,</div><div style="text-indent: 5em">Perque fretum falso, Sidoni, vecta bove,</div><div class="l">Aut Helene, quam non stulte, Menelaë, reposcis,</div><div style="text-indent: 5em">Tu quoque non stulte, Troice raptor, habes;</div><div class="l">Turba docenda venit, pulchrae turpesque puellae:</div><div style="text-indent: 5em">Pluraque sunt semper deteriora bonis. <span style="text-indent: 5em">carte 257</span></div><div class="l">Formosae non artis opem praeceptaque quaerunt:</div><div style="text-indent: 5em">Est illis sua dos, forma sine arte potens;</div><div class="l">Cum mare compositum est, securus navita cessat:</div><div style="text-indent: 5em">Cum tumet, auxiliis adsidet ille suis.</div><div class="l">Rara tamen mendo facies caret: occule mendas,</div><div style="text-indent: 5em">Quaque potes vitium corporis abde tui.</div><div class="l">Si brevis es, sedeas, ne stans videare sedere:</div><div style="text-indent: 5em">Inque tuo iaceas quantulacumque toro;</div><div class="l">Hic quoque, ne possit fieri mensura cubantis,</div><div style="text-indent: 5em">Iniecta lateant fac tibi veste pedes.</div><div class="l">Quae nimium gracilis, pleno velamina filo</div><div style="text-indent: 5em">Sumat, et ex umeris laxus amictus eat.</div><div class="l">Pallida purpureis spargat sua corpora virgis,</div><div style="text-indent: 5em">Nigrior ad Pharii confuge piscis opem.</div><div class="l">Pes malus in nivea semper celetur aluta:</div><div style="text-indent: 5em">Arida nec vinclis crura resolve suis.</div><div class="l">Conveniunt tenues scapulis analemptrides altis:</div><div style="text-indent: 5em">Angustum circa fascia pectus eat.</div><div class="l">Exiguo signet gestu, quodcumque loquetur,</div><div style="text-indent: 5em">Cui digiti pingues et scaber unguis erit.</div><div class="l">Cui gravis oris odor numquam ieiuna loquatur,</div><div style="text-indent: 5em">Et semper spatio distet ab ore viri.</div><div class="l">Si niger aut ingens aut non erit ordine natus</div><div style="text-indent: 5em">Dens tibi, ridendo maxima damna feres. </div><div class="l">Quis credat? discunt etiam ridere puellae,</div><div style="text-indent: 5em">Quaeritur aque illis hac quoque parte decor.</div><div class="l">Sint modici rictus, parvaeque utrimque lacunae,</div><div style="text-indent: 5em">Et summos dentes ima labella tegant.</div><div class="l">Nec sua perpetuo contendant ilia risu,</div><div style="text-indent: 5em">Sed leve nescio quid femineumque sonent.</div><div class="l">Est, quae perverso distorqueat ora cachinno:</div><div style="text-indent: 5em">Risu concussa est altera, flere putes.</div><div class="l">Illa sonat raucum quiddam atque inamabile ridet,</div><div style="text-indent: 5em">Ut rudit a scabra turpis asella mola.</div><div class="l">Quo non ars penetrat? discunt lacrimare decenter,</div><div style="text-indent: 5em">Quoque volunt plorant tempore, quoque modo.</div><div class="l">Quid, cum legitima fraudatur littera voce,</div><div style="text-indent: 5em">Blaesaque fit iusso lingua coacta sono?</div><div class="l">In vitio decor est: quaerunt male reddere verba;</div><div style="text-indent: 5em">Discunt posse minus, quam potuere, loqui.</div><div class="l">Omnibus his, quoniam prosunt, inpendite curam:</div><div style="text-indent: 5em">Discite femineo corpora ferre gradu.</div><div class="l">Est et in incessu pars non temnenda decoris:</div><div style="text-indent: 5em">Allicit ignotos ille fugatque viros.</div><div class="l">Haec movet arte latus, tunicisque fluentibus auras</div><div style="text-indent: 5em">Accipit, expensos fertque superba pedes:</div><div class="l">Illa velut coniunx Umbri rubicunda mariti</div><div style="text-indent: 5em">Ambulat, ingentes varica fertque gradus.</div><div class="l">Sed sit, ut in multis, modus hic quoque: rusticus alter</div><div style="text-indent: 5em">Motus, concesso mollior alter erit.</div><div class="l">Pars umeri tamen ima tui, pars summa lacerti</div><div style="text-indent: 5em">Nuda sit, a laeva conspicienda manu.</div><div class="l">Hoc vos praecipue, niveae, decet: hoc ubi vidi,</div><div style="text-indent: 5em">Oscula ferre umero, qua patet usque, libet. <span style="text-indent: 5em">carte 311</span></div><div class="l">Monstra maris Sirenes erant, quae voce canora</div><div style="text-indent: 5em">Quamlibet admissas detinuere rates.</div><div class="l">His sua Sisyphides auditis paene resolvit</div><div style="text-indent: 5em">Corpora, nam sociis inlita cera fuit.</div><div class="l">Res est blanda canor: discant cantare puellae:</div><div style="text-indent: 5em">Pro facie multis vox sua lena fuit.</div><div class="l">Et modo marmoreis referant audita theatris,</div><div style="text-indent: 5em">Et modo Niliacis carmina lusa modis.</div><div class="l">Nec plectrum dextra, citharam tenuisse sinistra</div><div style="text-indent: 5em">Nesciat arbitrio femina docta meo.</div><div class="l">Saxa ferasque lyra movit Rhodopeïus Orpheus,</div><div style="text-indent: 5em">Tartareosque lacus tergeminumque canem.</div><div class="l">Saxa tuo cantu, vindex iustissime matris,</div><div style="text-indent: 5em">Fecerunt muros officiosa novos.</div><div class="l">Quamvis mutus erat, voci favisse putatur</div><div style="text-indent: 5em">Piscis, Arioniae fabula nota lyrae.</div><div class="l">Disce etiam duplici genialia nablia palma</div><div style="text-indent: 5em">Verrere: conveniunt dulcibus illa iocis.</div><div class="l">Sit tibi Callimachi, sit Coi nota poetae,</div><div style="text-indent: 5em">Sit quoque vinosi Teïa Musa senis;</div><div class="l">Nota sit et Sappho (quid enim lascivius illa?),</div><div style="text-indent: 5em">Cuive pater vafri luditur arte Getae.</div><div class="l">Et teneri possis carmen legisse Properti,</div><div style="text-indent: 5em">Sive aliquid Galli, sive, Tibulle, tuum:</div><div class="l">Dictaque Varroni fulvis insignia villis</div><div style="text-indent: 5em">Vellera, germanae, Phrixe, querenda tuae: </div><div class="l">Et profugum Aenean, altae primordia Romae,</div><div style="text-indent: 5em">Quo nullum Latio clarius extat opus.</div><div class="l">Forsitan et nostrum nomen miscebitur istis,</div><div style="text-indent: 5em">Nec mea Lethaeis scripta dabuntur aquis:</div><div class="l">Atque aliquis dicet 'nostri lege culta magistri</div><div style="text-indent: 5em">Carmina, quis partes instruit ille duas:</div><div class="l">Deve tribus libris, titulus quos signat Amorum,</div><div style="text-indent: 5em">Elige, quod docili molliter ore legas:</div><div class="l">Vel tibi composita cantetur Epistola voce:</div><div style="text-indent: 5em">Ignotum hoc aliis ille novavit opus.'</div><div class="l">O ita, Phoebe, velis! ita vos, pia numina vatum,</div><div style="text-indent: 5em">Insignis cornu Bacche, novemque deae!</div><div class="l">Quis dubitet, quin scire velim saltare puellam,</div><div style="text-indent: 5em">Ut moveat posito brachia iussa mero?</div><div class="l">Artifices lateris, scenae spectacula, amantur:</div><div style="text-indent: 5em">Tantum mobilitas illa decoris habet. <span style="text-indent: 5em">carte 353</span></div><div class="l">Parva monere pudet, talorum dicere iactus</div><div style="text-indent: 5em">Ut sciat, et vires, tessera missa, tuas:</div><div class="l">Et modo tres iactet numeros, modo cogitet, apte</div><div style="text-indent: 5em">Quam subeat partem callida, quamque vocet.</div><div class="l">Cautaque non stulte latronum proelia ludat,</div><div style="text-indent: 5em">Unus cum gemino calculus hoste perit, </div><div class="l">Bellatorque sua prensus sine compare bellat,</div><div style="text-indent: 5em">Aemulus et coeptum saepe recurrit iter.</div><div class="l">Reticuloque pilae leves fundantur aperto,</div><div style="text-indent: 5em">Nec, nisi quam tolles, ulla movenda pila est.</div><div class="l">Est genus, in totidem tenui ratione redactum</div><div style="text-indent: 5em">Scriptula, quot menses lubricus annus habet:</div><div class="l">Parva tabella capit ternos utrimque lapillos,</div><div style="text-indent: 5em">In qua vicisse est continuasse suos.</div><div class="l">Mille facesse iocos; turpe est nescire puellam</div><div style="text-indent: 5em">Ludere: ludendo saepe paratur amor.</div><div class="l">Sed minimus labor est sapienter iactibus uti:</div><div style="text-indent: 5em">Maius opus mores composuisse suos.</div><div class="l">Tum sumus incauti, studioque aperimur in ipso,</div><div style="text-indent: 5em">Nudaque per lusus pectora nostra patent;</div><div class="l">Ira subit, deforme malum, lucrique cupido,</div><div style="text-indent: 5em">Iurgiaque et rixae sollicitusque dolor:</div><div class="l">Crimina dicuntur, resonat clamoribus aether,</div><div style="text-indent: 5em">Invocat iratos et sibi quisque deos:</div><div class="l">Nulla fides, tabulaeque novae per vota petuntur;</div><div style="text-indent: 5em">Et lacrimis vidi saepe madere genas.</div><div class="l">Iuppiter a vobis tam turpia crimina pellat,</div><div style="text-indent: 5em">In quibus est ulli cura placere viro.</div><div class="l">Hos ignava iocos tribuit natura puellis;</div><div style="text-indent: 5em">Materia ludunt uberiore viri.</div><div class="l">Sunt illis celeresque pilae iaculumque trochique</div><div style="text-indent: 5em">Armaque et in gyros ire coactus equus.</div><div class="l">Nec vos Campus habet, nec vos gelidissima Virgo,</div><div style="text-indent: 5em">Nec Tuscus placida devehit amnis aqua. </div><div class="l">At licet et prodest Pompeias ire per umbras,</div><div style="text-indent: 5em">Virginis aetheriis cum caput ardet equis;</div><div class="l">Visite laurigero sacrata Palatia Phoebo:</div><div style="text-indent: 5em">Ille Paraetonicas mersit in alta rates;</div><div class="l">Quaeque soror coniunxque ducis monimenta pararunt,</div><div style="text-indent: 5em">Navalique gener cinctus honore caput;</div><div class="l">Visite turicremas vaccae Memphitidos aras,</div><div style="text-indent: 5em">Visite conspicuis terna theatra locis;</div><div class="l">Spectentur tepido maculosae sanguine harenae,</div><div style="text-indent: 5em">Metaque ferventi circueunda rota.</div><div class="l">Quod latet, ignotum est: ignoti nulla cupido:</div><div style="text-indent: 5em">Fructus abest, facies cum bona teste caret.</div><div class="l">Tu licet et Thamyram superes et Amoebea cantu,</div><div style="text-indent: 5em">Non erit ignotae gratia magna lyrae.</div><div class="l">Si Venerem Cous nusquam posuisset Apelles,</div><div style="text-indent: 5em">Mersa sub aequoreis illa lateret aquis.</div><div class="l">Quid petitur sacris, nisi tantum fama, poetis?</div><div style="text-indent: 5em">Hoc votum nostri summa laboris habet.</div><div class="l">Cura deum fuerant olim regumque poetae:</div><div style="text-indent: 5em">Praemiaque antiqui magna tulere chori.</div><div class="l">Sanctaque maiestas et erat venerabile nomen</div><div style="text-indent: 5em">Vatibus, et largae saepe dabantur opes. </div><div class="l">Ennius emeruit, Calabris in montibus ortus,</div><div style="text-indent: 5em">Contiguus poni, Scipio magne, tibi.</div><div class="l">Nunc ederae sine honore iacent, operataque doctis</div><div style="text-indent: 5em">Cura vigil Musis nomen inertis habet.</div><div class="l">Sed famae vigilare iuvat: quis nosset Homerum,</div><div style="text-indent: 5em">Ilias aeternum si latuisset opus? <span style="text-indent: 5em">carte 415</span></div><div class="l">Quis Danaën nosset, si semper clusa fuisset,</div><div style="text-indent: 5em">Inque sua turri perlatuisset anus?</div><div class="l">Utilis est vobis, formosae, turba, puellae.</div><div style="text-indent: 5em">Saepe vagos ultra limina ferte pedes.</div><div class="l">Ad multas lupa tendit oves, praedetur ut unam,</div><div style="text-indent: 5em">Et Iovis in multas devolat ales aves.</div><div class="l">Se quoque det populo mulier speciosa videndam:</div><div style="text-indent: 5em">Quem trahat, e multis forsitan unus erit.</div><div class="l">Omnibus illa locis maneat studiosa placendi,</div><div style="text-indent: 5em">Et curam tota mente decoris agat.</div><div class="l">Casus ubique valet; semper tibi pendeat hamus:</div><div style="text-indent: 5em">Quo minime credas gurgite, piscis erit.</div><div class="l">Saepe canes frustra nemorosis montibus errant,</div><div style="text-indent: 5em">Inque plagam nullo cervus agente venit.</div><div class="l">Quid minus Andromedae fuerat sperare revinctae,</div><div style="text-indent: 5em">Quam lacrimas ulli posse placere suas?</div><div class="l">Funere saepe viri vir quaeritur; ire solutis</div><div style="text-indent: 5em">Crinibus et fletus non tenuisse decet.</div><div class="l">Sed vitate viros cultum formamque professos,</div><div style="text-indent: 5em">Quique suas ponunt in statione comas.</div><div class="l">Quae vobis dicunt, dixerunt mille puellis:</div><div style="text-indent: 5em">Errat et in nulla sede moratur amor.</div><div class="l">Femina quid faciat, cum sit vir levior ipsa,</div><div style="text-indent: 5em">Forsitan et plures possit habere viros? </div><div class="l">Vix mihi credetis, sed credite: Troia maneret,</div><div style="text-indent: 5em">Praeceptis Priamo si foret usa satae.</div><div class="l">Sunt qui mendaci specie grassentur amoris,</div><div style="text-indent: 5em">Perque aditus talis lucra pudenda petant.</div><div class="l">Nec coma vos fallat liquido nitidissima nardo,</div><div style="text-indent: 5em">Nec brevis in rugas lingula pressa suas:</div><div class="l">Nec toga decipiat filo tenuissima, nec si</div><div style="text-indent: 5em">Anulus in digitis alter et alter erit.</div><div class="l">Forsitan ex horum numero cultissimus ille</div><div style="text-indent: 5em">Fur sit, et uratur vestis amore tuae.</div><div class="l">'Redde meum!' clamant spoliatae saepe puellae,</div><div style="text-indent: 5em">'Redde meum!' toto voce boante foro.</div><div class="l">Has, Venus, e templis multo radiantibus auro</div><div style="text-indent: 5em">Lenta vides lites Appiadesque tuae.</div><div class="l">Sunt quoque non dubia quaedam mala nomina fama:</div><div style="text-indent: 5em">Deceptae multi crimen amantis habent.</div><div class="l">Discite ab alterius vestras timuisse querellis;</div><div style="text-indent: 5em">Ianua fallaci ne sit aperta viro.</div><div class="l">Parcite, Cecropides, iuranti credere Theseo:</div><div style="text-indent: 5em">Quos faciet testes, fecit et ante, deos.</div><div class="l">Et tibi, Demophoon, Theseï criminis heres,</div><div style="text-indent: 5em">Phyllide decepta nulla relicta fides. <span style="text-indent: 5em">carte 461</span></div><div class="l">Si bene promittent, totidem promittite verbis:</div><div class="pagebreak" id="index.xml-pb-d30e4319">[Page 237]</div><div style="text-indent: 5em">Si dederint, et vos gaudia pacta date.</div><div class="l">Illa potest vigiles flammas extinguere Vestae,</div><div style="text-indent: 5em">Et rapere e templis, Inachi, sacra tuis,</div><div class="l">Et dare mixta viro tritis aconita cicutis,</div><div style="text-indent: 5em">Accepto venerem munere siqua negat. </div><div class="l">Fert animus propius consistere: supprime habenas,</div><div style="text-indent: 5em">Musa, nec admissis excutiare rotis.</div><div class="l">Verba vadum temptent abiegnis scripta tabellis:</div><div style="text-indent: 5em">Accipiat missas apta ministra notas.</div><div class="l">Inspice: quodque leges, ex ipsis collige verbis,</div><div style="text-indent: 5em">Fingat, an ex animo sollicitusque roget.</div><div class="l">Postque brevem rescribe moram: mora semper amantes</div><div style="text-indent: 5em">Incitat, exiguum si modo tempus habet.</div><div class="l">Sed neque te facilem iuveni promitte roganti,</div><div style="text-indent: 5em">Nec tamen e duro quod petit ille nega.</div><div class="l">Fac timeat speretque simul, quotiensque remittes,</div><div style="text-indent: 5em">Spesque magis veniat certa minorque metus.</div><div class="l">Munda, sed e medio consuetaque verba, puellae,</div><div style="text-indent: 5em">Scribite: sermonis publica forma placet;</div><div class="l">A! quotiens dubius scriptis exarsit amator,</div><div style="text-indent: 5em">Et nocuit formae barbara lingua bonae!</div><div class="l">Sed quoniam, quamvis vittae careatis honore,</div><div style="text-indent: 5em">Est vobis vestros fallere cura viros,</div><div class="l">Ancillae puerique manu perarate tabellas,</div><div style="text-indent: 5em">Pignora nec iuveni credite vestra novo.</div><div class="l">Perfidus ille quidem, qui talia pignora servat,</div><div style="text-indent: 5em">Sed tamen Aetnaei fulminis instar habent.</div><div class="l">Vidi ego pallentes isto terrore puellas</div><div style="text-indent: 5em">Servitium miseras tempus in omne pati.</div><div class="l">Iudice me fraus est concessa repellere fraudem,</div><div style="text-indent: 5em">Armaque in armatos sumere iura sinunt. <span style="text-indent: 5em">carte 493</span></div><div class="l">Ducere consuescat multas manus una figuras,</div><div style="text-indent: 5em">(A! pereant, per quos ista monenda mihi) </div><div class="l">Nec nisi deletis tutum rescribere ceris,</div><div style="text-indent: 5em">Ne teneat geminas una tabella manus.</div><div class="l">Femina dicatur scribenti semper amator:</div><div style="text-indent: 5em">Illa sit in vestris, qui fuit ille, notis.</div><div class="l">Si licet a parvis animum ad maiora referre,</div><div style="text-indent: 5em">Plenaque curvato pandere vela sinu,</div><div class="l">Pertinet ad faciem rabidos compescere mores:</div><div style="text-indent: 5em">Candida pax homines, trux decet ira feras.</div><div class="l">Ora tument ira: nigrescunt sanguine venae:</div><div style="text-indent: 5em">Lumina Gorgoneo saevius igne micant.</div><div class="l">'I procul hinc,' dixit 'non es mihi, tibia, tanti,'</div><div style="text-indent: 5em">Ut vidit vultus Pallas in amne suos.</div><div class="l">Vos quoque si media speculum spectetis in ira,</div><div style="text-indent: 5em">Cognoscat faciem vix satis ulla suam.</div><div class="l">Nec minus in vultu damnosa superbia vestro:</div><div style="text-indent: 5em">Comibus est oculis alliciendus amor.</div><div class="l">Odimus inmodicos (experto credite) fastus:</div><div style="text-indent: 5em">Saepe tacens odii semina vultus habet.</div><div class="l">Spectantem specta, ridenti mollia ride:</div><div style="text-indent: 5em">Innuet, acceptas tu quoque redde notas.</div><div class="l">Sic ubi prolusit, rudibus puer ille relictis</div><div style="text-indent: 5em">Spicula de pharetra promit acuta sua.</div><div class="l">Odimus et maestas: Tecmessam diligat Aiax;</div><div style="text-indent: 5em">Nos hilarem populum femina laeta capit.</div><div class="l">Numquam ego te, Andromache, nec te, Tecmessa, rogarem,</div><div style="text-indent: 5em">Ut mea de vobis altera amica foret.</div><div class="l">Credere vix videor, cum cogar credere partu,</div><div style="text-indent: 5em">Vos ego cum vestris concubuisse viris.</div><div class="l">Scilicet Aiaci mulier maestissima dixit</div><div style="text-indent: 5em">'Lux mea' quaeque solent verba iuvare viros? </div><div class="l">Quis vetat a magnis ad res exempla minores</div><div style="text-indent: 5em">Sumere, nec nomen pertimuisse ducis?</div><div class="l">Dux bonus huic centum commisit vite regendos,</div><div style="text-indent: 5em">Huic equites, illi signa tuenda dedit:</div><div class="l">Vos quoque, de nobis quem quisque erit aptus ad usum,</div><div style="text-indent: 5em">Inspicite, et certo ponite quemque loco.</div><div class="l">Munera det dives: ius qui profitebitur, adsit:</div><div style="text-indent: 5em">Facundus causam saepe clientis agat:</div><div class="l">Carmina qui facimus, mittamus carmina tantum:</div><div style="text-indent: 5em">Hic chorus ante alios aptus amare sumus.</div><div class="l">Nos facimus placitae late praeconia formae:</div><div style="text-indent: 5em">Nomen habet Nemesis, Cynthia nomen habet:</div><div class="l">Vesper et Eoae novere Lycorida terrae:</div><div style="text-indent: 5em">Et multi, quae sit nostra Corinna, rogant.</div><div class="l">Adde, quod insidiae sacris a vatibus absunt,</div><div style="text-indent: 5em">Et facit ad mores ars quoque nostra suos.</div><div class="l">Nec nos ambitio, nec amor nos tangit habendi:</div><div style="text-indent: 5em">Contempto colitur lectus et umbra foro.</div><div class="l">Sed facile haeremus, validoque perurimur aestu,</div><div style="text-indent: 5em">Et nimium certa scimus amare fide.</div><div class="l">Scilicet ingenium placida mollitur ab arte,</div><div style="text-indent: 5em">Et studio mores convenienter eunt.</div><div class="l">Vatibus Aoniis faciles estote, puellae:</div><div style="text-indent: 5em">Numen inest illis, Pieridesque favent.</div><div class="l">Est deus in nobis, et sunt commercia caeli:</div><div style="text-indent: 5em">Sedibus aetheriis spiritus ille venit.</div><div class="l">A doctis pretium scelus est sperare poetis;</div><div style="text-indent: 5em">Me miserum! scelus hoc nulla puella timet.</div><div class="l">Dissimulate tamen, nec prima fronte rapaces</div><div style="text-indent: 5em">Este: novus viso casse resistet amans. <span style="text-indent: 5em">carte 555</span></div><div class="l">Sed neque vector equum, qui nuper sensit habenas,</div><div style="text-indent: 5em">Comparibus frenis artificemque reget,</div><div class="l">Nec stabiles animos annis viridemque iuventam</div><div style="text-indent: 5em">Ut capias, idem limes agendus erit.</div><div class="l">Hic rudis et castris nunc primum notus Amoris,</div><div style="text-indent: 5em">Qui tetigit thalamos praeda novella tuos,</div><div class="l">Te solam norit, tibi semper inhaereat uni:</div><div style="text-indent: 5em">Cingenda est altis saepibus ista seges.</div><div class="l">Effuge rivalem: vinces, dum sola tenebis;</div><div style="text-indent: 5em">Non bene cum sociis regna Venusque manent.</div><div class="l">Ille vetus miles sensim et sapienter amabit,</div><div style="text-indent: 5em">Multaque tironi non patienda feret:</div><div class="l">Nec franget postes, nec saevis ignibus uret,</div><div style="text-indent: 5em">Nec dominae teneras adpetet ungue genas,</div><div class="l">Nec scindet tunicasve suas tunicasve puellae,</div><div style="text-indent: 5em">Nec raptus flendi causa capillus erit.</div><div class="l">Ista decent pueros aetate et amore calentes;</div><div style="text-indent: 5em">Hic fera composita vulnera mente feret.</div><div class="l">Ignibus heu lentis uretur, ut umida faena,</div><div style="text-indent: 5em">Ut modo montanis silva recisa iugis.</div><div class="l">Certior hic amor est: brevis et fecundior ille;</div><div style="text-indent: 5em">Quae fugiunt, celeri carpite poma manu.</div><div class="l">Omnia tradantur: portas reseravimus hosti;</div><div style="text-indent: 5em">Et sit in infida proditione fides.</div><div class="l">Quod datur ex facili, longum male nutrit amorem:</div><div style="text-indent: 5em">Miscenda est laetis rara repulsa iocis.</div><div class="l">Ante fores iaceat, 'crudelis ianua!' dicat,</div><div style="text-indent: 5em">Multaque summisse, multa minanter agat.</div><div class="l">Dulcia non ferimus: suco renovemur amaro;</div><div style="text-indent: 5em">Saepe perit ventis obruta cumba suis;</div><div class="l">Hoc est, uxores quod non patiatur amari:</div><div style="text-indent: 5em">Conveniunt illas, cum voluere, viri; </div><div class="l">Adde forem, et duro dicat tibi ianitor ore</div><div style="text-indent: 5em">'Non potes,' exclusum te quoque tanget amor. <span style="text-indent: 5em">carte 589</span></div><div class="l">Ponite iam gladios hebetes: pugnetur acutis;</div><div style="text-indent: 5em">Nec dubito, telis quin petar ipse meis.</div><div class="l">Dum cadit in laqueos captus quoque nuper amator,</div><div style="text-indent: 5em">Solum se thalamos speret habere tuos.</div><div class="l">Postmodo rivalem partitaque foedera lecti</div><div style="text-indent: 5em">Sentiat: has artes tolle, senescet amor.</div><div class="l">Tum bene fortis equus reserato carcere currit,</div><div style="text-indent: 5em">Cum quos praetereat quosque sequatur habet.</div><div class="l">Quamlibet extinctos iniuria suscitat ignes:</div><div style="text-indent: 5em">En, ego (confiteor!) non nisi laesus amo.</div><div class="l">Causa tamen nimium non sit manifesta doloris,</div><div style="text-indent: 5em">Pluraque sollicitus, quam sciet, esse putet.</div><div class="l">Incitat et ficti tristis custodia servi,</div><div style="text-indent: 5em">Et nimium duri cura molesta viri.</div><div class="l">Quae venit ex tuto, minus est accepta voluptas:</div><div style="text-indent: 5em">Ut sis liberior Thaide, finge metus.</div><div class="l">Cum melius foribus possis, admitte fenestra,</div><div style="text-indent: 5em">Inque tuo vultu signa timentis habe.</div><div class="l">Callida prosiliat dicatque ancilla 'perimus!'</div><div style="text-indent: 5em">Tu iuvenem trepidum quolibet abde loco.</div><div class="l">Admiscenda tamen venus est secura timori,</div><div style="text-indent: 5em">Ne tanti noctes non putet esse tuas.</div><div class="l">Qua vafer eludi possit ratione maritus,</div><div style="text-indent: 5em">Quaque vigil custos, praeteriturus eram.</div><div class="l">Nupta virum timeat: rata sit custodia nuptae;</div><div style="text-indent: 5em">Hoc decet, hoc leges iusque pudorque iubent.</div><div class="l">Te quoque servari, modo quam vindicta redemit,</div><div style="text-indent: 5em">Quis ferat? Ut fallas, ad mea sacra veni! </div><div class="l">Tot licet observent (adsit modo certa voluntas),</div><div style="text-indent: 5em">Quot fuerant Argo lumina, verba dabis.</div><div class="l">Scilicet obstabit custos, ne scribere possis,</div><div style="text-indent: 5em">Sumendae detur cum tibi tempus aquae?</div><div class="l">Conscia cum possit scriptas portare tabellas,</div><div style="text-indent: 5em">Quas tegat in tepido fascia lata sinu?</div><div class="l">Cum possit sura chartas celare ligatas,</div><div style="text-indent: 5em">Et vincto blandas sub pede ferre notas?</div><div class="l">Caverit haec custos, pro charta conscia tergum</div><div style="text-indent: 5em">Praebeat, inque suo corpore verba ferat.</div><div class="l">Tuta quoque est fallitque oculos e lacte recenti</div><div style="text-indent: 5em">Littera: carbonis pulvere tange, leges.</div><div class="l">Fallet et umiduli quae fiet acumine lini,</div><div style="text-indent: 5em">Ut ferat occultas pura tabella notas.</div><div class="l">Adfuit Acrisio servandae cura puellae:</div><div style="text-indent: 5em">Hunc tamen illa suo crimine fecit avum. <span style="text-indent: 5em">carte 633</span></div><div class="l">Quid faciat custos, cum sint tot in urbe theatra,</div><div style="text-indent: 5em">Cum spectet iunctos illa libenter equos,</div><div class="l">Cum sedeat Phariae sistris operata iuvencae,</div><div style="text-indent: 5em">Quoque sui comites ire vetantur, eat,</div><div class="l">Cum fuget a templis oculos Bona Diva virorum,</div><div style="text-indent: 5em">Praeterquam siquos illa venire iubet?</div><div class="l">Cum, custode foris tunicas servante puellae,</div><div style="text-indent: 5em">Celent furtivos balnea multa iocos,</div><div class="l">Cum, quotiens opus est, fallax aegrotet amica,</div><div style="text-indent: 5em">Et cedat lecto quamlibet aegra suo,</div><div class="l">Nomine cum doceat, quid agamus, adultera clavis,</div><div style="text-indent: 5em">Quasque petas non det ianua sola vias? </div><div class="l">Fallitur et multo custodis cura Lyaeo,</div><div style="text-indent: 5em">Illa vel Hispano lecta sit uva iugo;</div><div class="l">Sunt quoque, quae faciant altos medicamina somnos,</div><div style="text-indent: 5em">Victaque Lethaea lumina nocte premant;</div><div class="l">Nec male deliciis odiosum conscia tardis</div><div style="text-indent: 5em">Detinet, et longa iungitur ipsa mora.</div><div class="l">Quid iuvat ambages praeceptaque parva movere,</div><div style="text-indent: 5em">Cum minimo custos munere possit emi?</div><div class="l">Munera, crede mihi, capiunt hominesque deosque:</div><div style="text-indent: 5em">Placatur donis Iuppiter ipse datis.</div><div class="l">Quid sapiens faciet, stultus cum munere gaudet?</div><div style="text-indent: 5em">Ipse quoque accepto munere mutus erit.</div><div class="l">Sed semel est custos longum redimendus in aevum:</div><div style="text-indent: 5em">Saepe dabit, dederit quas semel ille manus.</div><div class="l">Questus eram, memini, metuendos esse sodales:</div><div style="text-indent: 5em">Non tangit solos ista querella viros.</div><div class="l">Credula si fueris, aliae tua gaudia carpent,</div><div style="text-indent: 5em">Et lepus hic aliis exagitatus erit.</div><div class="l">Haec quoque, quae praebet lectum studiosa locumque</div><div style="text-indent: 5em">Crede mihi, mecum non semel illa fuit.</div><div class="l">Nec nimium vobis formosa ancilla ministret:</div><div style="text-indent: 5em">Saepe vicem dominae praebuit illa mihi.</div><div class="l">Quo feror insanus? quid aperto pectore in hostem</div><div style="text-indent: 5em">Mittor, et indicio prodor ab ipse meo?</div><div class="l">Non avis aucupibus monstrat, qua parte petatur:</div><div style="text-indent: 5em">Non docet infestos currere cerva canes.</div><div class="l">Viderit utilitas: ego coepta fideliter edam:</div><div style="text-indent: 5em">Lemniasin gladios in mea fata dabo.</div><div class="l">Efficite (et facile est), ut nos credamus amari:</div><div style="text-indent: 5em">Prona venit cupidis in sua vota fides. </div><div class="l">Spectet amabilius iuvenem, suspiret ab imo</div><div style="text-indent: 5em">Femina, tam sero cur veniatque roget:</div><div class="l">Accedant lacrimae, dolor et de paelice fictus,</div><div style="text-indent: 5em">Et laniet digitis illius ora suis:</div><div class="l">Iamdudum persuasus erit; miserebitur ultro,</div><div style="text-indent: 5em">Et dicet 'cura carpitur ista mei.'</div><div class="l">Praecipue si cultus erit speculoque placebit,</div><div style="text-indent: 5em">Posse suo tangi credet amore deas.</div><div class="l">Sed te, quaecumque est, moderate iniuria turbet,</div><div style="text-indent: 5em">Nec sis audita paelice mentis inops.</div><div class="l">Nec cito credideris: quantum cito credere laedat,</div><div style="text-indent: 5em">Exemplum vobis non leve Procris erit. <span style="text-indent: 5em">carte 687</span></div><div class="l">Est prope purpureos colles florentis Hymetti</div><div style="text-indent: 5em">Fons sacer et viridi caespite mollis humus:</div><div class="l">Silva nemus non alta facit; tegit arbutus herbam,</div><div style="text-indent: 5em">Ros maris et lauri nigraque myrtus olent:</div><div class="l">Nec densum foliis buxum fragilesque myricae,</div><div style="text-indent: 5em">Nec tenues cytisi cultaque pinus abest.</div><div class="l">Lenibus inpulsae zephyris auraque salubri</div><div style="text-indent: 5em">Tot generum frondes herbaque summa tremit.</div><div class="l">Grata quies Cephalo: famulis canibusque relictis</div><div style="text-indent: 5em">Lassus in hac iuvenis saepe resedit humo,</div><div class="l">'Quae' que 'meos releves aestus,' cantare solebat</div><div style="text-indent: 5em">'Accipienda sinu, mobilis aura, veni.'</div><div class="l">Coniugis ad timidas aliquis male sedulus aures</div><div style="text-indent: 5em">Auditos memori detulit ore sonos;</div><div class="l">Procris ut accepit nomen, quasi paelicis, Aurae,</div><div style="text-indent: 5em">Excidit, et subito muta dolore fuit;</div><div class="l">Palluit, ut serae lectis de vite racemis</div><div style="text-indent: 5em">Pallescunt frondes, quas nova laesit hiemps,</div><div class="l">Quaeque suos curvant matura cydonia ramos,</div><div style="text-indent: 5em">Cornaque adhuc nostris non satis apta cibis. </div><div class="l">Ut rediit animus, tenues a pectore vestes</div><div style="text-indent: 5em">Rumpit, et indignas sauciat ungue genas;</div><div class="l">Nec mora, per medias passis furibunda capillis</div><div style="text-indent: 5em">Evolat, ut thyrso concita Baccha, vias.</div><div class="l">Ut prope perventum, comites in valle relinquit,</div><div style="text-indent: 5em">Ipsa nemus tacito clam pede fortis init.</div><div class="l">Quid tibi mentis erat, cum sic male sana lateres,</div><div style="text-indent: 5em">Procri? quis adtoniti pectoris ardor erat?</div><div class="l">Iam iam venturam, quaecumque erat Aura, putabas</div><div style="text-indent: 5em">Scilicet, atque oculis probra videnda tuis.</div><div class="l">Nunc venisse piget (neque enim deprendere velles),</div><div style="text-indent: 5em">Nunc iuvat: incertus pectora versat amor.</div><div class="l">Credere quae iubeant, locus est et nomen et index,</div><div style="text-indent: 5em">Et quia mens semper quod timet, esse putat.</div><div class="l">Vidit ut oppressa vestigia corporis herba,</div><div style="text-indent: 5em">Pulsantur trepidi corde micante sinus.</div><div class="l">Iamque dies medius tenues contraxerat umbras,</div><div style="text-indent: 5em">Inque pari spatio vesper et ortus erant:</div><div class="l">Ecce, redit Cephalus silvis, Cyllenia proles,</div><div style="text-indent: 5em">Oraque fontana fervida pulsat aqua.</div><div class="l">Anxia, Procri, lates: solitas iacet ille per herbas,</div><div style="text-indent: 5em">Et 'zephyri molles auraque' dixit 'ades!'</div><div class="l">Ut patuit miserae iucundus nominis error,</div><div style="text-indent: 5em">Et mens et rediit verus in ora color.</div><div class="l">Surgit, et oppositas agitato corpore frondes</div><div style="text-indent: 5em">Movit, in amplexus uxor itura viri:</div><div class="l">Ille feram movisse ratus, iuvenaliter artus</div><div style="text-indent: 5em">Corripit, in dextra tela fuere manu.</div><div class="l">Quid facis, infelix? non est fera, supprime tela!</div><div style="text-indent: 5em">Me miserum! iaculo fixa puella tuo est. </div><div class="l">'Ei mihi!' conclamat 'fixisti pectus amicum.</div><div style="text-indent: 5em">Hic locus a Cephalo vulnera semper habet.</div><div class="l">Ante diem morior, sed nulla paelice laesa:</div><div style="text-indent: 5em">Hoc faciet positae te mihi, terra, levem.</div><div class="l">Nomine suspectas iam spiritus exit in auras:</div><div style="text-indent: 5em">Labor, eo, cara lumina conde manu!'</div><div class="l">Ille sinu dominae morientia corpora maesto</div><div style="text-indent: 5em">Sustinet, et lacrimis vulnera saeva lavat:</div><div class="l">Exit, et incauto paulatim pectore lapsus</div><div style="text-indent: 5em">Excipitur miseri spiritus ore viri. <span style="text-indent: 5em">carte 747</span></div><div class="l">Sed repetamus opus: mihi nudis rebus eundum est,</div><div style="text-indent: 5em">Ut tangat portus fessa carina suos.</div><div class="l">Sollicite expectas, dum te in convivia ducam,</div><div style="text-indent: 5em">Et quaeris monitus hac quoque parte meos.</div><div class="l">Sera veni, positaque decens incede lucerna:</div><div style="text-indent: 5em">Grata mora venies; maxima lena mora est.</div><div class="l">Etsi turpis eris, formosa videbere potis,</div><div style="text-indent: 5em">Et latebras vitiis nox dabit ipsa tuis.</div><div class="l">Carpe cibos digitis: est quiddam gestus edendi:</div><div style="text-indent: 5em">Ora nec immunda tota perungue manu.</div><div class="l">Neve domi praesume dapes, sed desine citra</div><div style="text-indent: 5em">Quam capis; es paulo quam potes esse minus;</div><div class="l">Priamides Helenen avide si spectet edentem,</div><div style="text-indent: 5em">Oderit, et dicat 'stulta rapina mea est.'</div><div class="l">Aptius est, deceatque magis potare puellas:</div><div style="text-indent: 5em">Cum Veneris puero non male, Bacche, facis.</div><div class="l">Hoc quoque, qua patiens caput est, animusque pedesque</div><div style="text-indent: 5em">Constant: nec, quae sunt singula, bina vide. </div><div class="l">Turpe iacens mulier multo madefacta Lyaeo:</div><div style="text-indent: 5em">Digna est concubitus quoslibet illa pati.</div><div class="l">Nec somnis posita tutum succumbere mensa:</div><div style="text-indent: 5em">Per somnos fieri multa pudenda solent.</div><div class="l">Ulteriora pudet docuisse: sed alma Dione</div><div style="text-indent: 5em">'Praecipue nostrum est, quod pudet' inquit 'opus.'</div><div class="l">Nota sibi sit quaeque: modos a corpore certos</div><div style="text-indent: 5em">Sumite: non omnes una figura decet.</div><div class="l">Quae facie praesignis erit, resupina iaceto:</div><div style="text-indent: 5em">Spectentur tergo, quis sua terga placent.</div><div class="l">Milanion umeris Atalantes crura ferebat:</div><div style="text-indent: 5em">Si bona sunt, hoc sunt accipienda modo.</div><div class="l">Parva vehatur equo: quod erat longissima, numquam</div><div style="text-indent: 5em">Thebaïs Hectoreo nupta resedit equo.</div><div class="l">Strata premat genibus, paulum cervice reflexa,</div><div style="text-indent: 5em">Femina per longum conspicienda latus.</div><div class="l">Cui femur est iuvenale, carent quoque pectora menda,</div><div style="text-indent: 5em">Stet vir, in obliquo fusa sit ipsa toro.</div><div class="l">Nec tibi turpe puta crinem, ut Phylleïa mater,</div><div style="text-indent: 5em">Solvere, et effusis colla reflecte comis.</div><div class="l">Tu quoque, cui rugis uterum Lucina notavit,</div><div style="text-indent: 5em">Ut celer aversis utere Parthus equis.</div><div class="l">Mille modi veneris; simplex minimique laboris,</div><div style="text-indent: 5em">Cum iacet in dextrum semisupina latus.</div><div class="l">Sed neque Phoebei tripodes nec corniger Ammon</div><div style="text-indent: 5em">Vera magis vobis, quam mea Musa, canet:</div><div class="l">Siqua fides arti, quam longo fecimus usu,</div><div style="text-indent: 5em">Credite: praestabunt carmina nostra fidem.</div><div class="l">Sentiat ex imis venerem resoluta medullis</div><div style="text-indent: 5em">Femina, et ex aequo res iuvet illa duos. </div><div class="l">Nec blandae voces iucundaque murmura cessent,</div><div style="text-indent: 5em">Nec taceant mediis improba verba iocis.</div><div class="l">Tu quoque, cui veneris sensum natura negavit,</div><div style="text-indent: 5em">Dulcia mendaci gaudia finge sono.</div><div class="l">Infelix, cui torpet hebes locus ille, puella,</div><div style="text-indent: 5em">Quo pariter debent femina virque frui.</div><div class="l">Tantum, cum finges, ne sis manifesta, caveto:</div><div style="text-indent: 5em">Effice per motum luminaque ipsa fidem.</div><div class="l">Quam iuvet, et voces et anhelitus arguat oris;</div><div style="text-indent: 5em">A! pudet, arcanas pars habet ista notas.</div><div class="l">Gaudia post Veneris quae poscet munus amantem,</div><div style="text-indent: 5em">Illa suas nolet pondus habere preces....</div><div class="l">Nec lucem in thalamos totis admitte fenestris;</div><div style="text-indent: 5em">Aptius in vestro corpore multa latent.</div><div class="l">Lusus habet finem: cygnis descendere tempus,</div><div style="text-indent: 5em">Duxerunt collo qui iuga nostra suo.</div><div class="l">Ut quondam iuvenes, ita nunc, mea turba, puellae</div><div style="text-indent: 5em">Inscribant spoliis "Naso magister erat."</div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>P. Ovidius Naso.
	    Date: 2015-03-11<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:00:22Z.
	       SAXON HE 9.8.0.5.
		 --></address></div></body></html>
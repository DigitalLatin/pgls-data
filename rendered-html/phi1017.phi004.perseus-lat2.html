<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Medea</title><meta name="author" content="Seneca" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Medea" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Medea</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><span class="">card 1</span><div class="pagebreak" id="index.xml-pb-d30e105">[Page p.119]</div><div class="speaker">Medea</div><div class="l">Di coniugales tuque genialis tori,</div><div class="l">Lucina, custos quaeque domituram freta</div><div class="l">Tiphyn novam frenare docuisti ratem,</div><div class="l">et tu, profundi saeve dominator maris,</div><div class="l">clarumque Titan dividens orbi diem, </div><div class="l">tacitisque praebens conscium sacris iubar</div><div class="l">Hecate triformis, quosque iuravit mihi</div><div class="l">deos Iason, quosque Medeae magis</div><div class="l">fas est precari: noctis aeternae chaos,</div><div class="l">aversa superis regna manesque impios </div><div class="l">dominumque regni tristis et dominam fide</div><div class="l">meliore raptam, voce non fausta precor,</div><div class="l">nunc, nunc adeste, sceleris ultrices deae,</div><div class="l">crinem solutis squalidae serpentibus,</div><div class="l">atram cruentis manibus amplexae facem, </div><div class="l">adeste, thalamis horridae quondam meis</div><div class="l">quales stetistis: coniugi letum novae</div><div class="l">letumque socero et regiae stirpi date,</div><div class="l">date peius aliud, quod precer sponso malum:</div><div class="l">vivat, per urbes erret ignotas egens </div><div class="l">exul pavens invisus incerti laris,</div><div class="l">iam notus hospes limen alienum expetat,</div><div class="l">me coniugem optet quoque non aliud queam</div><span class="pagebreak" id="index.xml-pb-d30e157">[Page p.120]</span><div class="l">peius precari, liberos similes patri "</div><div class="l">similesque matri, parta iam, parta ultio est: </div><div class="l">peperi, querelas verbaque in cassum sero?</div><div class="l">non ibo in hostes? manibus excutiam faces</div><div class="l">caeloque lucem, spectat hoc nostri sator </div><div class="l">Sol generis, et spectatur, et curru insidens </div><div class="l">per solita puri spatia decurrit poli? </div><div class="l">non redit in ortus et remetitur diem?</div><div class="l">da, da per auras curribus patriis vehi,</div><div class="l">committe habenas, genitor, et flagrantibus</div><div class="l">ignifera loris tribue moderari iuga:</div><div class="l">gemino Corinthos litore opponens moras </div><div class="l">cremata flammis maria committat duo.</div><div class="l">hoc restat unum, pronubam thalamo feram</div><div class="l">ut ipsa pinum postque sacrificas preces</div><div class="l">caedam dicatis victimas altaribus,</div><div class="l">per viscera ipsa quaere supplicio viam, </div><div class="l">si vivis, anime, si quid antiqui tibi</div><div class="l">remanet vigoris; pelle femineos metus</div><div class="l">et inhospitalem Caucasum mente indue,</div><div class="l">quodcumque vidit Pontus aut Phasis nefas,</div><div class="l">videbit Isthmos. effera ignota horrida, </div><div class="l">tremenda caelo pariter ac terris mala</div><div class="l">mens intus agitat: vulnera et caedem et vagum</div><div class="l">funus per artus— levia memoravi nimis:</div><div class="l">haec virgo feci; gravior exurgat dolor:</div><div class="l">maiora iam me scelera post partus decent. </div><div class="l">accingere ira teque in exitium para</div><div class="l">furore toto. paria narrentur tua</div><div class="l">repudia thalamis: quo virum linques modo?</div><div class="l">hoc quo secuta es. rumpe iam segnes moras:</div><div class="l">quae scelere parta est, scelere linquenda est domus. </div><span class="">card 56</span><div class="pagebreak" id="index.xml-pb-d30e226">[Page p.121]</div><div class="speaker">Chorus</div><div class="l">Ad regum thalamos numine prospero</div><div class="l">qui caelum superi quique regnat fretum</div><div class="l">assint cum populis rite faventibus,</div><div class="l">primum sceptriferis colla Tonantibus</div><div class="l">taurus celsa ferat tergore candido; </div><div class="l">Latinam nivei femina corporis</div><div class="l">intemptata iugo placet et asperi</div><div class="l">Martis sanguineas quae cohibet manus,</div><div class="l">quae dat belligeris foedera gentibus</div><div class="l">et cornu retinet divite copiam, </div><div class="l">donetur tenera mitior hostia,</div><div class="l">et tu, qui facibus legitimis ades,</div><div class="l">noctem discutiens auspice dextera</div><div class="l">huc incede gradu marcidus ebrio,</div><div class="l">praecingens roseo tempora vinculo. </div><div class="l">et tu quae, gemini praevia temporis,</div><div class="l">tarde, stella, redis semper amantibus:</div><div class="l">te matres, avide te cupiunt nurus</div><div class="l">quamprimum radios spargere lucidos.</div><div class="l">Vincit virgineus decor </div><div class="l">longe Cecropias nurus,</div><div class="l">et quas Taygeti iugis</div><div class="l">exercet iuvenum modo</div><div class="l">muris quod caret oppidum,</div><div class="l">et quas Aonius latex </div><div class="l">Alpheosque sacer lavat.</div><div class="l">Si forma velit aspici,</div><div class="l">cedent Aesonio duci</div><span class="pagebreak" id="index.xml-pb-d30e288">[Page p.122]</span><div class="l">proles fulminis improbi</div><div class="l">aptat qui iuga tigribus. </div><div class="l">nec non, qui tripodas movet,</div><div class="l">frater virginis asperae,</div><div class="l">cedet Castore cum suo</div><div class="l">Pollux caestibus aptior.</div><div class="l">sic, sic, caelicolae, precor, </div><div class="l">vincat femina coniuges,</div><div class="l">vir longe superet viros.</div><div class="l">Haec cum femineo .constitit in choro,</div><div class="l">unius facies praenitet omnibus.</div><div class="l">sic cum sole perit sidereus decor, </div><div class="l">et densi latitant Pleiadum greges</div><div class="l">cum Phoebe solidum lumine non suo</div><div class="l">orbem circuitis cornibus alligat.</div><div class="l">ostro sic niveus puniceo color</div><div class="l">perfusus rubuit, sic nitidum iubar </div><div class="l">pastor luce nova roscidus aspicit.</div><div class="l">ereptus thalamis Phasidis horridi,</div><div class="l">effrenae solitus pectora coniugis</div><div class="l">invita trepidus prendere dextera,</div><div class="l">felix Aeoliam corripe virginem . </div><div class="l">nunc primum soceris, sponse, volentibus.</div><div class="l">concesso, iuvenes, ludite iurgio,</div><div class="l">hinc illinc, iuvenes, mittite carmina:</div><div class="l">rara est in dominos iusta licentia.</div><div class="l">Candida thyrsigeri proles generosa Lyaei, </div><div class="l">multifidam iam tempus erat succendere pinum:</div><div class="l">excute sollemnem digitis marcentibus ignem.</div><span class="pagebreak" id="index.xml-pb-d30e350">[Page p.123]</span><div class="l">festa dicax fundat convicia fescenninus.</div><div class="l">solvat turba iocos— tacitis eat illa tenebris,</div><div class="l">si qua peregrino nubit fugitiva marito. </div><span class="">card 116</span><div class="speaker">Medea Nvtrix</div><div class="l">Occidimus, aures pepulit hymenaeus meas.</div><div class="l">vix ipsa tantum, vix adnue credo malum,</div><div class="l">hoc facere Iason potuit, erepto patre</div><div class="l">patria atque regno sedibus solam exteris</div><div class="l">deserere durus? merita contempsit mea </div><div class="l">qui scelere flammas viderat vinci et mare?</div><div class="l">adeone credit omne consumptum nefas?</div><div class="l">incerta vaecors mente vaesana feror</div><div class="l">partes in omnes; unde me ulcisci queam?</div><div class="l">utinam esset illi frater! est coniunx: in hanc </div><div class="l">ferrum exigatur. hoc meis satis est malis?</div><div class="l">si quod Pelasgae, si quod urbes barbarae</div><div class="l">novere facinus quod tuae ignorent manus,</div><div class="l">nunc est parandum. scelera te hortentur tua</div><div class="l">et cuncta redeant f inclitum regni decus </div><div class="l">raptum et nefandae virginis parvus comes</div><div class="l">divisus ense, funus ingestum. patri</div><div class="l">sparsum que ponto corpus et Peliae senis</div><div class="l">decocta aeno membra: funestum impie</div><div class="l">quam saepe fudi sanguinem, et nullum scelus </div><div class="l">irata feci: suasit infelix amor.</div><div class="l">Quid tamen Iason potuit, alieni arbitri</div><div class="l">iurisque factus? debuit ferro obvium</div><div class="l">offerre pectus— melius, a melius, dolor</div><div class="l">furiose, loquere, si potest, vivat meus, </div><span class="pagebreak" id="index.xml-pb-d30e413">[Page p.124]</span><div class="l">ut fuit, Iason; si minus, vivat tamen</div><div class="l">memorque nostri muneris parcat mihi.</div><div class="l">culpa est Creontis tota, qui sceptro impotens</div><div class="l">coniugia solvit quique genetricem abstrahit</div><div class="l">gnatis et arto pignore astrictam fidem </div><div class="l">dirimit: petatur solus hic, poenas luat</div><div class="l">quas debet, alto cinere cumulabo domum;</div><div class="l">videbit atrum verticem flammis agi</div><div class="l">Malea longas navibus flectens moras.</div><div class="speaker">Nvtr.</div><div class="l">Sile, obsecro, questusque secreto abditos </div><div class="l">manda dolori, gravia quisquis vulnera</div><div class="l">patiente et aequo mutus animo pertulit,</div><div class="l">referre potuit: ira quae tegitur nocet;</div><div class="l">professa perdunt odia vindictae locum.</div><div class="speaker">Med.</div><div class="l">Levis est dolor qui capere consilium potest </div><div class="l">et clepere sese: magna non latitant mala.</div><div class="l">libet ire contra,</div><div class="speaker">Nvtr.</div><div class="l">Siste furialem impetum,</div><div class="l">alumna: vix te tacita defendit quies.</div><div class="speaker">Med.</div><div class="l">Fortuna fortes metuit, ignavos premit.</div><div class="speaker">Nvtr.</div><div class="l">Tunc est probanda, si locum virtus habet. </div><div class="speaker">Med.</div><div class="l">Numquam potest non esse virtuti locus.</div><div class="speaker">Nvtr.</div><div class="l">Spes nulla rebus monstrat adflictis viam.</div><div class="speaker">Med.</div><div class="l">Qui nil potest sperare, desperet nihil.</div><div class="speaker">Nvtr.</div><div class="l">Abiere Colchi, coniugis nulla est fides</div><div class="l">nihilque superest opibus e tantis tibi. </div><div class="speaker">Med.</div><div class="l">Medea superest, hic mare et terras vides</div><div class="l">ferrumque et ignes et deos et fulmina.</div><span class="">card 168</span><div class="speaker">Nvtr.</div><div class="l">Rex est timendus,</div><div class="speaker">Med.</div><div class="l">Rex meus fuerat pater.</div><div class="speaker">Nvtr.</div><div class="l">Non metuis arma?</div><div class="speaker">Med.</div><div class="l">Sint licet terra edita.</div><div class="speaker">Nvtr.</div><div class="l">Moriere.</div><div class="speaker">Med.</div><div class="l">Cupio.</div><div class="speaker">Nvtr.</div><div class="l">Profuge.</div><div class="speaker">Med.</div><div class="l">Paenituit fugae. </div><div class="pagebreak" id="index.xml-pb-d30e544">[Page p.125]</div><div class="speaker">Nvtr.</div><div class="l">Medea</div><div class="speaker">Med.</div><div class="l">Fiam</div><div class="speaker">Nvtr.</div><div class="l">Mater es.</div><div class="speaker">Med.</div><div class="l">Cui sim vides.</div><div class="speaker">Nvtr.</div><div class="l">Profugere dubitas?</div><div class="speaker">Med.</div><div class="l">Fugiam, ut ulciscar prius.</div><div class="speaker">Nvtr.</div><div class="l">Vindex sequetur,</div><div class="speaker">Med.</div><div class="l">Forsan inveniam moras.</div><div class="speaker">Nvtr.</div><div class="l">Compesce verba, parce iam, demens, minis</div><div class="l">animosque minue: tempori aptari decet. </div><div class="speaker">Med.</div><div class="l">Fortuna opes auferre, non animum potest,</div><div class="l">sed cuius ictu regius cardo strepit?</div><div class="l">ipse' est Pelasgo tumidus imperio Creo.</div><div class="speaker">Creo Medea</div><div class="l">Medea, Colchi noxium Aeetae genus,</div><div class="l">nondum meis exportat e regnis pedem? </div><div class="l">molitur aliquid: nota fraus, nota est manus,</div><div class="l">cui parcet illa quemve securum sinet?</div><div class="l">abolere propere pessimam ferro luem</div><div class="l">equidem parabam: precibus evicit gener,</div><div class="l">concessa vita est, liberet fines metu </div><div class="l">abeatque tuta. fert gradum contra ferox</div><div class="l">minaxque nostros propius affatus petit,</div><div class="l">arcete, famuli, tactu et accessu procul,</div><div class="l">iubete sileat. regium imperium pati</div><div class="l">aliquando discat, vade veloci fuga </div><div class="l">monstrumque saevum horribile iamdudum avehe.</div><div class="speaker">Med.</div><div class="l">Quod crimen aut quae culpa multatur fuga?</div><div class="speaker">Cr.</div><div class="l">Quae causa pellat, innocens mulier rogat.</div><div class="speaker">Med.</div><div class="l">Si iudicas, cognosce, si regnas, iube.</div><div class="speaker">Cr.</div><div class="l">Aequum atque iniquum regis imperium feras. </div><div class="speaker">Med.</div><div class="l">Iniqua numquam regna perpetuo manent.</div><div class="pagebreak" id="index.xml-pb-d30e658">[Page p.126]</div><div class="speaker">Cr.</div><div class="l">I, querere Colchis,</div><div class="speaker">Med.</div><div class="l">Redeo: qui advexit, ferat.</div><div class="speaker">Cr.</div><div class="l">Vox constitute sera decreto venit.</div><div class="speaker">Med.</div><div class="l">Qui statuit aliquid parte inaudita altera,</div><div class="l">aequum licet statuerit, haud aequus fuit. </div><div class="l">C R. Auditus a te Pelia supplicium tulit?</div><div class="l">sed fare, causae detur egregiae locus.</div><div class="speaker">Med.</div><div class="l">Difficile quam sit animum ab ira flectere</div><div class="l">iam concitatum quamque regale hoc putet</div><div class="l">sceptris superbas quisquis admovit manus, </div><div class="l">qua coepit ire, regia didici mea.</div><div class="l">quamvis enim sim clade miseranda obruta,</div><div class="l">expulsa supplex sola deserta, undique</div><div class="l">adflicta, quondam nobili falsi patre</div><div class="l">avoque clarum Sole deduxi genus. </div><div class="l">quodcumque placidis flexibus Phasis rigat</div><div class="l">Pontusque quicquid Scythicus a tergo videt,</div><div class="l">palustribus qua maria dulcescunt aquis,</div><div class="l">armata peltis quicquid exterret cohors</div><div class="l">inclusa ripis vidua Thermodontiis, </div><div class="l">hoc omne noster genitor imperio regit.</div><div class="l">generosa, felix, decore regali potens</div><div class="l">fulsi: petebant tunc meos thalamos proci,</div><div class="l">qui nunc petuntur. rapida fortuna ac levis</div><div class="l">praecepsque regno eripuit, exilio dedit. </div><div class="l">confide regnis, cum levis magnas opes</div><div class="l">huc ferat et illuc casus— hoc reges habent</div><div class="l">magnificum et ingens, nulla quod rapiat dies:</div><div class="l">prodesse miseris, supplices fido lare</div><div class="l">protegere, solum hoc Colchico regno extuli, </div><div class="l">decus illud ingens Graeciae et florem inclitum,</div><span class="pagebreak" id="index.xml-pb-d30e738">[Page p.127]</span><div class="l">praesidia Achivae gentis et prolem deum,</div><div class="l">servasse memet, munus est Orpheus meum,</div><div class="l">qui saxa cantu mulcet et silvas trahit,</div><div class="l">geminum que numen Castor et Pollux meum est </div><div class="l">satique Borea quique trans Pontum quoque</div><div class="l">summota Lynceus lumine inmisso videt,</div><div class="l">omnesque Minyae: nam ducem taceo ducum,</div><div class="l">pro quo nihil debetur: hunc nulli imputo;</div><div class="l">vobis revexi ceteros, unum mihi. </div><div class="l">incesse nunc et cuncta flagitia ingere.</div><div class="l">fatebor: obici crimen hoc solum potest,</div><div class="l">Argo reversa, virgini placeat pudor</div><div class="l">paterque placeat: tota cum ducibus ruet</div><div class="l">Pelasga tellus, hic tuus primum gener </div><div class="l">tauri ferocis ore flammanti occidet.</div><div class="l">fortuna causam quae volet nostram premat,</div><div class="l">non paenitet servasse tot regum decus.</div><div class="l">quodcumque culpa praemium ex omni tuli,</div><div class="l">hoc est penes te. si placet, damna ream; </div><div class="l">sed redde crimen, sum nocens, fateor, Creo:</div><div class="l">talem sciebas esse, cum genua attigi</div><div class="l">fidemque supplex praesidis dextrae peti;</div><div class="l">terra hac miseriis angulum ac sedem rogo</div><div class="l">latebrasque viles: urbe si pelli placet, </div><div class="l">detur remotus aliquis in regnis locus.</div><span class="">card 252</span><div class="speaker">Cr.</div><div class="l">Non esse me qui sceptra violentus geram</div><div class="l">nec qui superbo miserias calcem pede,</div><div class="l">testatus equidem videor haud clare parum</div><div class="l">generum exulem legendo et adflictum et gravi </div><span class="pagebreak" id="index.xml-pb-d30e803">[Page p.128]</span><div class="l">terrore pavidum, quippe quem poenae expetit</div><div class="l">letoque Acastus regna Thessalica optinens.</div><div class="l">senio trementem debili atque aevo gravem</div><div class="l">patrem peremptum queritur et caesi senis</div><div class="l">discissa membra, cum dolo captae tuo </div><div class="l">piae sorores impium auderent nefas.</div><div class="l">potest Iason, si tuam causam amoves,</div><div class="l">suam tueri: nullus innocuum cruor</div><div class="l">contaminavit, afuit ferro manus</div><div class="l">proculque vestro purus a coetu stetit. </div><div class="l">tu, tu malorum machinatrix facinorum,</div><div class="l">cui feminae nequitia ad audenda omnia,</div><div class="l">robur virile est, nulla famae memoria,</div><div class="l">egredere, purga regna, letales simul</div><div class="l">tecum aufer herbas, libera cives metu, </div><div class="l">alia sedens tellure sollicita deos.</div><div class="speaker">Med.</div><div class="l">Profugere cogis? redde fugienti ratem</div><div class="l">vel redde comitem— fugere cur solam iubes?</div><div class="l">non sola veni. bella si metuis pati,</div><div class="l">utrumque regno pelle, cur sontes duos </div><div class="l">distinguis? illi Pelia, non nobis iacet;</div><div class="l">fugam, rapinas adice, desertum patrem</div><div class="l">lacerum que fratrem, quicquid etiam nunc novas</div><div class="l">docet maritus coniuges, non est meum:</div><div class="l">totiens nocens sum facta, sed numquam mihi. </div><div class="speaker">Cr.</div><div class="l">Iam exisse decuit, quid seris fando moras?</div><div class="speaker">Med.</div><div class="l">Supplex recedens illud extremum precor,</div><div class="l">ne culpa natos matris insontes trahat.</div><div class="speaker">Cr.</div><div class="l">Vade: hos paterno ut genitor excipiam sinu.</div><div class="speaker">Med.</div><div class="l">Per ego auspicatos regii thalami toros, </div><span class="pagebreak" id="index.xml-pb-d30e881">[Page p.129]</span><div class="l">per spes futuras perque regnorum status,</div><div class="l">Fortuna varia dubia quos agitat vice,</div><div class="l">precor, brevem largire fugienti moram,</div><div class="l">dum extrema natis mater infigo oscula,</div><div class="l">fortasse moriens.</div><div class="speaker">Cr.</div><div class="l">Fraudibus tempus petis. </div><div class="speaker">Med.</div><div class="l">Quae fraus timeri tempore exiguo potest?</div><div class="speaker">Cr.</div><div class="l">Nullum ad nocendum tempus angustum est malis.</div><div class="speaker">Med.</div><div class="l">Parumne miserae temporis lacrimis negas?</div><div class="speaker">Cr.</div><div class="l">Etsi repugnat precibus infixus timor,</div><div class="l">unus parando dabitur exilio dies. </div><div class="speaker">Med.</div><div class="l">Nimis est, recidas aliquid ex isto licet:</div><div class="l">et ipsa propero.</div><div class="speaker">Cr.</div><div class="l">Capite supplicium lues,</div><div class="l">clarum priusquam Phoebus attollat diem</div><div class="l">nisi cedis Isthmo. sacra me thalami vocant,</div><div class="l">vocat precari festus Hymenaeo dies. </div><span class="">card 301</span><div class="speaker">Chorus</div><div class="l">Audax nimium qui freta primus</div><div class="l">rate tam fragili perfida rupit</div><div class="l">terrasque suas posterga videns</div><div class="l">animam levibus credidit auris,</div><div class="l">dubioque secans aequora cursu </div><div class="l">potuit tenui fidere ligno</div><div class="l">inter vitae mortisque vias</div><div class="l">nimium gracili limite ducto. </div><div class="l">Candida nostri saecula patres </div><div class="l">videre, procul fraude remota. </div><div class="l">sua quisque piger litora tangens</div><div class="l">patrioque senex factus in arvo,</div><div class="l">parvo dives, nisi quas tulerat</div><span class="pagebreak" id="index.xml-pb-d30e968">[Page p.130]</span><div class="l">natale solum, non norat opes: </div><div class="l">nondum quisquam sidera norat. </div><div class="l">stellisque quibus pingitur aether </div><div class="l">non erat usus. nondum pluvias</div><div class="l">Hyadas poterat vitare ratis.</div><div class="l">non Oleniae lumina caprae,</div><div class="l">nec quae sequitur flectitque senex</div><div class="l">Attica tardus plaustra Bootes, </div><div class="l">nondum Boreas,</div><div class="l">nondum Zephyrus nomen habebant.</div><div class="l">Ausus Tiphys pandere vasto</div><div class="l">carbasa ponto</div><div class="l">legesque novas scribere ventis: </div><div class="l">nunc lina sinu tendere toto,</div><div class="l">nunc prolato pede transversos</div><div class="l">captare notos, nunc antemnas</div><div class="l">medio tutas ponere malo,</div><div class="l">nunc in summo religare loco, </div><div class="l">cum iam totos avidus nimium</div><div class="l">navita flatus optat et alto</div><div class="l">rubicunda tremunt sipara velo. </div><div class="l">b«ne dissaepti foedera mundi </div><div class="l">traxit in unum Thessala pinus</div><div class="l">iussitque pati verbera pontum,</div><div class="l">partemque metus fieri nostri</div><div class="l">mare sepositum.</div><div class="l">dedit illa graves improba poenas </div><div class="l">per tam longos ducta timores,</div><div class="l">cum duo montes, claustra profundi,</div><div class="l">hinc atque illinc subito impulsu</div><div class="l">velut aetherio gemerent sonitu,</div><div class="l">nubesque ipsas</div><div class="l">mare deprensum spargeret austris. </div><span class="pagebreak" id="index.xml-pb-d30e1038">[Page p.131]</span><div class="l">palluit audax Tiphys et omnes</div><div class="l">labente manu misit habenas,</div><div class="l">Orpbeus tacuit torpente lyra</div><div class="l">ipsaque vocem perdidit Argo.</div><div class="l">quid cum Siculi virgo Pelori, </div><div class="l">rabidos utero succincta canes,</div><div class="l">omnis pariter solvit hiatus? '</div><div class="l">quis non totos horruit artus</div><div class="l">totiens uno latrante malo?</div><div class="l">quid cum Ausonium dirae pestes </div><div class="l">voce canora mare mulcerent.</div><div class="l">cum Pieria resonans cithara</div><div class="l">Thracius Orpheus</div><div class="l">solitam cantu retinere rates</div><div class="l">paene coegit Sirena sequi? </div><div class="l">quod fuit huius pretium cursus?</div><div class="l">aurea pellis</div><div class="l">maiusque mari Medea malum,</div><div class="l">merces prima digna carina.</div><div class="l">Nunc iam cessit pontus et omnes</div><div class="l">patitur leges: non Palladia </div><div class="l">compacta manu regum referens</div><div class="l">inclita remos quaeritur Argo—</div><div class="l">quaelibet altum cumba pererrat;</div><div class="l">terminus omnis motus et urbes</div><div class="l">muros terra posuere nova, </div><div class="l">nil qua fuerat sede reliquit</div><div class="l">pervius orbis:</div><div class="l">Indus gelidum potat Araxen,</div><div class="l">Albin Persae Rhenumque bibunt.</div><div class="l">venient annis saecula seris, </div><div class="l">quibus Oceanus vincula rerum</div><div class="l">laxet et ingens pateat tellus</div><span class="pagebreak" id="index.xml-pb-d30e1108">[Page p.132]</span><div class="l">Tethysque novos detegat orbes</div><div class="l">nec sit terris ultima Thule.</div><span class="">card 380</span><div class="speaker">Nvtrix Medea</div><div class="l">Alumna, celerem quo rapis tectis pedem? </div><div class="l">resiste et iras comprime ac retine impetum.</div><div class="l">Incerta qualis entheos gressus tulit</div><div class="l">cum iam recepto maenas insanit deo</div><div class="l">Pindi nivalis vertice aut Nysae iugis,</div><div class="l">talis recursat huc et huc motu effero, </div><div class="l">furoris ore signa lymphati gerens,</div><div class="l">flammata facies spiritum ex alto citat,</div><div class="l">proclamat, oculos uberi fletu rigat,</div><div class="l">renidet: omnis specimen affectus capit,</div><div class="l">quo pondus animi vergat, ubi ponat minas, </div><div class="l">haeret: minatur aestuat queritur gemit. </div><div class="l">ubi se iste fluctus franget? exundat furor. </div><div class="l">non facile secum versat aut medium scelus;</div><div class="l">se vincet: irae novimus veteris notas,</div><div class="l">magnum aliquid instat, efferum immane impium: </div><div class="l">vultum furoris cerno, di fallant metum!</div><div class="speaker">Med.</div><div class="l">Si quaeris odio, misera, quem statuas modum :</div><div class="l">imitare amorem, regias egone ut faces</div><div class="l">inulta patiar? segnis hic ibit dies,</div><div class="l">tanto petitus ambitu, tanto datus? </div><div class="l">dum terra caelum media libratum feret</div><div class="l">nitidusque certas mundus evolvet vices</div><div class="l">numerosque harenis derit et solem dies,</div><div class="l">noctem sequentur astra, dum siccas polus</div><span class="pagebreak" id="index.xml-pb-d30e1172">[Page p.133]</span><div class="l">versabit Arctos, flumina in pontum cadent. </div><div class="l">numquam meus cessabit in poenas furor</div><div class="l">crescetque semper, quae ferarum immanitas,</div><div class="l">quae Scylla, quae Charybdis Ausonium mare</div><div class="l">Siculumque sorbens quaeve anhelantem premens</div><div class="l">Titana tantis Aetna fervebit minis? </div><div class="l">non rapidus amnis, non procellosum mare</div><div class="l">Pontusve coro saevus aut vis ignium</div><div class="l">adiuta flatu possit inhibere impetum</div><div class="l">irasque nostras: sternam et evertam omnia.</div><div class="l">Timuit Creontem ac bella Thessalici ducis? </div><div class="l">amor timere neminem verus potest,</div><div class="l">sed cesserit coactus et dederit manus:</div><div class="l">adire certe et coniugem extremo alioqui</div><div class="l">sermone potuit— hoc quoque extimuit ferox;</div><div class="l">laxare certe tempus immitis fugae </div><div class="l">genero licebat— liberis unus dies</div><div class="l">datus est duobus, non queror tempus breve:</div><div class="l">multum patebit. faciet hic faciet dies</div><div class="l">quod nullus umquam taceat— invadam deos</div><div class="l">et cuncta quatiam.</div><div class="speaker">Nvtr.</div><div class="l">Recipe turbatum malis. </div><div class="l">era, pectus, animum mitiga.</div><div class="speaker">Med.</div><div class="l">Sola est quies,</div><div class="l">mecum ruina cuncta si video obruta:</div><div class="l">mecum omnia abeant. trahere, cum pereas, libet.</div><div class="speaker">Nvtr.</div><div class="l">Quam multa sint timenda, si perstas, vide:</div><div class="l">nemo potentes aggredi tutus potest. </div><div class="speaker">Iason Medea</div><div class="l">O dura fata semper et sortem asperam,</div><div class="l">cum saevit et cum parcit ex aequo malam!</div><span class="pagebreak" id="index.xml-pb-d30e1247">[Page p.134]</span><div class="l">remedia quotiens invenit nobis deus</div><div class="l">periculis peiora: si vellem fidem</div><div class="l">praestare meritis coniugis, leto fuit </div><div class="l">caput offerendum; si mori nollem, fide</div><div class="l">misero carendum, non timor vicit fidem,</div><div class="l">sed trepida pietas: quippe sequeretur necem</div><div class="l">proles parentum, sancta si caelum incolis</div><div class="l">Iustitia, numen invoco ac testor tuum: </div><div class="l">nati patrem vicere. quin ipsam quoque,</div><div class="l">etsi ferox est corde nec patiens iugi,</div><div class="l">consulere natis malle quam thalamis reor.</div><div class="l">constituit animus precibus iratam aggredi.</div><div class="l">atque ecce, viso memet exiluit, furit, </div><div class="l">fert odia prae se: totus in vultu est dolor.</div><span class="">card 447</span><div class="speaker">Med.</div><div class="l">Fugimus, Iason: fugimus— hoc non est novum,</div><div class="l">mutare sedes; causa fugiendi nova est:</div><div class="l">pro te solebam fugere, discedo exeo,</div><div class="l">penatibus profugere quam cogis tuis: </div><div class="l">at quo remittas? Phasin et Colchos petam</div><div class="l">patriumque regnum quaeque fraternus cruor</div><div class="l">perfudit arva? quas peti terras iubes?</div><div class="l">quae maria monstras? Pontici fauces freti</div><div class="l">per quas revexi nobilem regum manum 455</div><div class="l">adulterum secuta per Symplegadas?</div><div class="l">parvamne lolcon, Thessala an Tempe petam?</div><div class="l">quascumque aperui tibi vias, clausi mihi—</div><div class="l">quo me remittis? exuli exilium imperas</div><span class="pagebreak" id="index.xml-pb-d30e1308">[Page p.135]</span><div class="l">nec das. eatur. regius iussit gener: </div><div class="l">nihil recuso, dira supplicia ingere:</div><div class="l">merui cruentis paelicem poenis premat</div><div class="l">regalis ira, vinculis oneret manus</div><div class="l">clausamque saxo noctis aeternae obruat:</div><div class="l">minora meritis patiar— ingratum caput, </div><div class="l">revolvat animus igneos tauri halitus</div><div class="l"><span class="strikethrough">interque saevos gentis indomitae metus</span></div><div class="l"><span class="strikethrough">armifero in arvo flanimeum Aeetae pecus,</span></div><div class="l">hostisque subiti tela, cum iussu meo</div><div class="l">terrigena miles mutua caede occidit; </div><div class="l">adice expetita spolia Phrixei arietis</div><div class="l">somnoque iussum lumina ignoto dare</div><div class="l">insomne monstrum, traditum fratrem neci</div><div class="l">et scelere in uno non semel factum scelus,</div><div class="l">ausasqne natas fraude deceptas mea </div><div class="l">secare membra non revicturi senis:</div><div class="l">per spes tuorum liberum et certum larem, </div><div class="l">per victa monstra, per manus, pro te quibus</div><div class="l">numquam peperci, perque prseteritos metus, </div><div class="l">per caelum et undas, coniugi testes mei,</div><div class="l">miserere, redde supplici felix vicem. </div><div class="l">aliena quaerens regna deserni mea: </div><div class="l">ex opibus illis, quas procul raptas Scythae </div><div class="l">usque a perustis Indiae populis agunt,</div><div class="l">quas quia referta vix domus gaza capit, </div><div class="l">ornamus auro nemora, nil exul tuli</div><div class="l">nisi fratris artus: hos quoque impendi tibi;</div><div class="l">tibi patria cessit, tibi pater, frater, pudor—</div><div class="l">hac dote nupsi. redde fugienti sua.</div><div class="pagebreak" id="index.xml-pb-d30e1378">[Page p.136]</div><div class="speaker">Ias.</div><div class="l">Perimere cum te vellet infestus Creo, </div><div class="l">lacrimis meis evictus exilium dedit.</div><div class="speaker">Med.</div><div class="l">Poenam putabam: munus ut video est fuga.</div><div class="speaker">Ias.</div><div class="l">Dum licet abire, profuge teque hinc eripe:</div><div class="l">gravis ira regum est semper,</div><div class="speaker">Med.</div><div class="l">Hoc suades mihi,</div><div class="l">praestas Creusae: paelicem invisam amoves. </div><div class="speaker">Ias.</div><div class="l">Medea amores obicit?</div><div class="speaker">Med.</div><div class="l">Et caedem et dolos.</div><div class="speaker">Ias.</div><div class="l">Obicere tandem quod potes crimen mihi?</div><div class="speaker">Med.</div><div class="l">Quodcumque feci.</div><div class="speaker">Ias.</div><div class="l">Restat hoc unum insuper,</div><div class="l">tuis ut etiam sceleribus fiam nocens.</div><div class="speaker">Med.</div><div class="l">Tua illa, tua sunt illa: cui prodest scelus </div><div class="l">is fecit— omnes coniugem infamem arguant,</div><div class="l">solus tuere, solus insontem voca:</div><div class="l">tibi innocens sit quisquis est pro te nocens.</div><span class="">card 504</span><div class="speaker">Ias.</div><div class="l">Ingrata vita est cuius acceptae pudet.</div><div class="speaker">Med.</div><div class="l">Retineuda non est cuius acceptae pudet. </div><div class="speaker">Ias.</div><div class="l">Quin potius ira concitum pectus doma,</div><div class="l">placare natis.</div><div class="speaker">Med.</div><div class="l">Abdico eiuro abnuo—</div><div class="l">meis Creusa liberis fratres dabit?</div><div class="speaker">Ias.</div><div class="l">Regina natis exulum, afflictis potens.</div><div class="speaker">Med.</div><div class="l">Ne veniat umquam tam malus miseris dies, </div><div class="l">qui prole foeda misceat prolem inclitam.</div><div class="l"><span class="strikethrough">Phoebi nepotes Sisyphi nepotibus</span></div><div class="speaker">Ias.</div><div class="l">Quid, misera, meque teque in exitium trahis?</div><div class="l">abscede quaeso,</div><div class="speaker">Med.</div><div class="l">Supplicem audivit Creo.</div><div class="speaker">Ias.</div><div class="l">Quid facere possim, loquere,</div><div class="speaker">Med.</div><div class="l">Pro me? vel scelus. </div><div class="speaker">Ias.</div><div class="l">Hinc rex et illinc—</div><div class="speaker">Med.</div><div class="l">Est (et hic maior metus)</div><div class="l">Medea, nos † confligere, certemus sine,</div><div class="l">sit pretium Iason.</div><div class="speaker">Ias.</div><div class="l">Cedo defessus malis.</div><span class="pagebreak" id="index.xml-pb-d30e1529">[Page p.137]</span><div class="l">et ipsa casus saepe iam expertos time.</div><div class="speaker">Med.</div><div class="l">Fortuna semper omnis infra me stetit. </div><div class="speaker">Ias.</div><div class="l">Acastus instat,</div><div class="speaker">Med.</div><div class="l">Propior est hostis Creo:</div><div class="l">utrumque profuge. non ut in socerum manus</div><div class="l">armes nec ut te caede cognata inquines</div><div class="l">Medea cogit: innocens mecum fuge.</div><div class="speaker">Ias.</div><div class="l">Et quis resistet, gemina si bella ingruant, </div><div class="l">Creo atque Acastus arma si iungant sua?</div><div class="speaker">Med.</div><div class="l">His adice Colchos, adice et Aeeten ducem,</div><div class="l">Scythas Pelasgis iunge: demersos dabo.</div><div class="speaker">Ias.</div><div class="l">Alta extimesco sceptra,</div><div class="speaker">Med.</div><div class="l">Ne cupias vide.</div><div class="speaker">Ias.</div><div class="l">Suspecta ne sint, longa colloquia amputa. </div><div class="speaker">Med.</div><div class="l">Nunc summe toto Iuppiter caelo tona,</div><div class="l">intende dextram, vindices flammas para</div><div class="l">omnemque ruptis nubibus mundum quate.</div><div class="l">nec deligenti tela librentur manu</div><div class="l">rei me vel istum: quisquis e nobis cadet </div><div class="l">nocens peribit, non potest in nos tuum</div><div class="l">errare fulmen,</div><div class="speaker">Ias.</div><div class="l">Sana meditari incipe</div><div class="l">et placida fare, si quod ex soceri domo</div><div class="l">potest fugam levare solamen, pete.</div><div class="speaker">Med.</div><div class="l">Contemnere animus regias, ut scis, opes </div><div class="l">potest soletque; liberos tantum fugae</div><div class="l">habere comites liceat in quorum' sinu</div><div class="l">lacrimas profundam. te novi nati manent.</div><div class="speaker">Ias.</div><div class="l">.Parere precibus cupere me fateor tuis;</div><div class="l">pietas vetat: namque istud ut possim pati, </div><div class="l">non ipse memet cogat et rex et socer.</div><div class="l">haec causa vitae est, hoc perusti pectoris</div><div class="l">curis levamen. spiritu citius queam</div><div class="l">carere, membris, luce.</div><div class="speaker">Med.</div><div class="l">Sic natos amat?</div><span class="pagebreak" id="index.xml-pb-d30e1640">[Page p.138]</span><div class="l">bene est, tenetur, vulneri patuit locus.— </div><div class="l">suprema certe liceat abeuntem loqui</div><div class="l">mandata, liceat ultimum amplexum dare:</div><div class="l">gratum est et illud, voce iam extrema peto,</div><div class="l">ne, si qua noster dubius effudit dolor,</div><div class="l">maneant in animo verba: melioris tibi </div><div class="l">memoria nostri sedeat; haec irae data</div><div class="l">oblitterentur.</div><div class="speaker">Ias.</div><div class="l">Omnia ex animo expuli</div><div class="l">precorque et ipse, fervidam ut mentem regas</div><div class="l">placideque tractes: miserias lenit quies.</div><span class="">card 560</span><div class="speaker">Med.</div><div class="l">Discessit, itane est? vadis oblitus mei </div><div class="l">et tot meorum facinorum? excidimus tibi?</div><div class="l">numquam excidemus. hoc age, omnis advoca</div><div class="l">vires et artes, fructus est scelerum tibi</div><div class="l">nullum scelus putare, vix fraudi est locus:</div><div class="l">timemur. hac aggredere, qua nemo potest </div><div class="l">quicquam timere, perge, nunc aude, incipe</div><div class="l">quicquid potest Medea, quicquid non potest.</div><div class="l">Tu, fida nutrix, socia maeroris mei</div><div class="l">variique casus, misera consilia adiuva,</div><div class="l">est palla nobis, munus aetherium, domus </div><div class="l">decusque regni, pignus Aeetae datum</div><div class="l">a Sole generis, est et auro textili</div><div class="l">monile fulgens quodque gemmarum nitor</div><div class="l">distinguit aurum, quo solent cingi comae,</div><div class="l">haec nostra nati dona nubenti ferant, </div><div class="l">sed ante diris inlita ac tincta artibus,</div><div class="l">vocetur Hecate, sacra letifica appara:</div><div class="l">statuantur arae, flamma iam tectis sonet.</div><span class="pagebreak" id="index.xml-pb-d30e1709">[Page p.139]</span><div class="l">Nulla vis flammae tumidive venti</div><div class="l">tanta, nec teli metuenda torti, </div><div class="l">quanta cum coniunx viduata taedis</div><div class="l">ardet et odit;</div><div class="l">non ubi hibernos nebulosus imbres</div><div class="l">Auster advexit properatque torrens</div><div class="l">Hister et iunctos vetat esse pontes </div><div class="l">ac vagus errat;</div><div class="l">non ubi impellit Rhodanus profundum,</div><div class="l">aut ubi in rivos nivibus solutis</div><div class="l">sole iam forti medioque vere</div><div class="l">tabuit Haemus. </div><div class="l">caecus est ignis stimulatus ira</div><div class="l">nec regi curat patiturve frenos</div><div class="l">aut timet mortem: cupit ire in ipsos</div><div class="l">obvius enses.</div><div class="l">parcite, o divi, veniam precamur, </div><div class="l">vivat ut tutus mare qui subegit,</div><div class="l">sed furit vinci dominus profundi</div><div class="l">regna secunda.</div><div class="l">ausus aeternos agitare currus</div><div class="l">immemor metae iuvenis paternae </div><div class="l">quos polo sparsit furiosus ignes</div><div class="l">ipse recepit.</div><span class="pagebreak" id="index.xml-pb-d30e1761">[Page p.140]</span><div class="l">constitit nulli via nota magno:</div><div class="l">vade qua tutum populo priori,</div><div class="l">rumpe nec sacro vidente sancta </div><div class="l">foedera mundi.</div><div class="l">Quisquis audacis tetigit carinae</div><div class="l">nobiles remos nemorisque sacri</div><div class="l">Pelion densa spoliavit umbra,</div><div class="l">quisquis intravit scopulos vagantes </div><div class="l">et tot emensus pelagi labores</div><div class="l">barbara funem religavit ora</div><div class="l">raptor externi rediturus auri,</div><div class="l">exitu diro temerata ponti</div><div class="l">iura piavit. </div><div class="l">exigit poenas mare provocatum:</div><div class="l">Tiphys in primis, domitor profundi,</div><div class="l">liquit indocto regimen magistro;</div><div class="l">litore externo, procul a paternis</div><div class="l">occidens regnis tumuloque vili </div><div class="l">tectus ignotas iacet inter umbras.</div><div class="l">Aulis amissi memor inde regis</div><div class="l">portibus lentis retinet carinas</div><div class="l">stare querentes.</div><div class="l">ille vocali genitus Camena, </div><div class="l">cuius ad chordas modulante plectro</div><div class="l">restitit torrens, siluere venti,</div><div class="l">cura suo cantu volucris relicto</div><div class="l">adfuit tota comitante silva,</div><div class="l">Thracios sparsus iacuit per agros, </div><span class="pagebreak" id="index.xml-pb-d30e1820">[Page p.141]</span><div class="l">at caput tristi fluitavit Hebro:</div><div class="l">contigit notam Styga Tartarumque,</div><div class="l">non rediturus.</div><div class="l">stravit Alcides Aquilone natos,</div><div class="l">patre Neptuno genitum necavit </div><div class="l">sumere innumeras solitum figuras:</div><div class="l">ipse post terrae pelagique pacem,</div><div class="l">post feri Ditis patefacta regna,</div><div class="l">vivus ardenti recubans in Oeta</div><div class="l">praebuit saevis sua membra flammis, </div><div class="l">tabe consumptus gemini cruoris</div><div class="l">munere nuptae.</div><div class="l">stravit Ancaeum violentus ictu</div><div class="l">saetiger; fratrem, Meleagre, matris</div><div class="l">impius m actas morerisque dextra </div><div class="l">matris iratae, meruere cuncti</div><div class="l">morte quod crimen tener expiavit</div><div class="l">Herculi magno puer inrepertus,</div><div class="l">raptus, heu, tutas puer inter undas,</div><div class="l">ite nunc, fortes, perarate pontum </div><div class="l">fonte timendo.</div><div class="l">Idmonem, quamvis bene fata nosset,</div><div class="l">condidit serpens Libycis harenis;</div><div class="l">omnibus verax, sibi falsus uni</div><div class="l">concidit Mopsus caruitque Thebis. </div><div class="l">ille si vere cecinit futura,</div><div class="l">exul errabit Thetidis maritus </div><span class="pagebreak" id="index.xml-pb-d30e1878">[Page p.142]</span><div class="l">fulmine et ponto moriens Oileus </div><div class="l">*<span class="gap"> [...]</span>patrioque pendet crimine poenas:</div><div class="l">igne fallaci nociturus Argis </div><div class="l">Nauplius praeceps cadet in profundum, </div><div class="l">coniugis fatum redimens Pheraei </div><div class="l">uxor impendes animam marito,</div><div class="l">ipse qui praedam spoliumque iussit</div><div class="l">aureum prima revehi carina, </div><div class="l">arsit accenso Pelias aeno.</div><div class="l"><span class="strikethrough">ustus angustas vagus inter undas.</span></div><div class="l">iam satis, divi, mare vindicastis:</div><div class="l">parcite iusso.</div><span class="">card 670</span><div class="speaker">Nvtrix</div><div class="l">Pavet animus, horret, magna pernicies adest. </div><div class="l">immane quantum augescit et semet dolor</div><div class="l">accendit ipse vimque praeteritam integrat.</div><div class="l">vidi furentem saepe et aggressam deos,</div><div class="l">caelum trahentem: maius his, maius parat</div><div class="l">Medea monstrum, namque ut attonito gradu </div><div class="l">evasit et penetrale funestam attigit,</div><div class="l">totas opes effundit et quicquid diu</div><div class="l">etiam ipsa timuit promit atque omnem explicat</div><div class="l">turbam malorum, arcana secreta abdita,</div><span class="pagebreak" id="index.xml-pb-d30e1934">[Page p.143]</span><div class="l">et triste laeva congregans sacrum manu </div><div class="l">pestes vocat quascumque ferventes creat</div><div class="l">harena Libyae quasque perpetua nive</div><div class="l">Taurus cohercet frigore Arctoo rigens,</div><div class="l">et omne monstrum, tracta magicis cantibus</div><div class="l">squamifera latebris turba desertis adest. </div><div class="l">hic saeva serpens corpus immensum trahit</div><div class="l">trifidamque linguam exertat et quaerit quibus</div><div class="l">mortifera veniat: carmine audito stupet</div><div class="l">tumidumque nodis corpus aggestis plicat</div><div class="l">cogitque in orbεs. 'parva sunt' inquit 'mala </div><div class="l">et vile telum est. ima quod tellus creat:</div><div class="l">caelo petam venena, iam iam tempus est</div><div class="l">aliquid movere fraude vulgari altius.</div><div class="l">huc ille vasti more torrentis iacens</div><div class="l">descendat anguis, cuius immensos duae. </div><div class="l">maior minorque, sentiunt nodos ferae</div><div class="l">(maior Pelasgis apta. Sidoniis minor)</div><div class="l">pressasque tandem solvat Ophiuchus manus</div><div class="l">virusque fundat; adsit ad cantus meos</div><div class="l">lacessere ausus gemina Python numina. </div><div class="l">et Hydra et omnis redeat Herculea manu</div><div class="l">succisa serpens, caede se reparans sua.</div><div class="l">tu quoque relictis pervigil Colchis ades,</div><div class="l">sopite primum cantibus, serpens, meis.'</div><div class="l">Postquam evocavit omne serpentum genus, </div><div class="l">congerit in unum frugis infaustae mala:</div><div class="l">quaecumque generat invius saxis Eryx,</div><div class="l">quae fert opertis hieme perpetua iugis</div><span class="pagebreak" id="index.xml-pb-d30e1995">[Page p.144]</span><div class="l">sparsus cruore Caucasus Promethei,</div><div class="l">et quis sagittas divites Arabes linunt </div><div class="l">pharetraque pugnax Mediis aut Parthi leves, </div><div class="l">aut quos sub axe frigido sucos legunt </div><div class="l">lucis Suebae nobiles Hyrcaniis;</div><div class="l">quodcumque tellus vere nidifico creat</div><div class="l">aut rigida cum iam bruma discnssit decus </div><div class="l">nemorum et nivali cuncta constrinxit gelu,</div><div class="l">quodcumque gramen flore mortifero viret</div><div class="l">cuiusve fortis sucus in radicibus</div><div class="l">causas nocendi gignit, attrectat manu.</div><div class="l">Haemonius illas contulit pestes Athos, </div><div class="l">has Pindus ingens, illa Pangaei iugis</div><div class="l">teneram cruenta falce deposuit comam;</div><div class="l">has aluit altum gurgitem Tigris premens,</div><div class="l">Danuvius illas, has per arentes plagas</div><div class="l">tepidis Hydaspes gemmifer currens aquis, </div><div class="l">nomenque terris qui dedit Baetis suis</div><div class="l">Hesperia pulsans maria languenti vado.</div><div class="l">haec passa ferrum est, dum parat Phoebus diem,</div><div class="l">illius alta nocte succisus frutex;</div><div class="l">at huius ungue secta cantato seges. </div><div class="l">Mortifera carpit gramina ac serpentium</div><div class="l">saniem exprimit miscetque et obscenas aves</div><div class="l">maestique cor bubonis et raucae strigis</div><div class="l">exsecta vivae viscera, haec scelerum artifex</div><div class="l">discreta ponit; his rapax vis ignium, </div><div class="l">his gelida pigri frigoris glacies inest.</div><span class="pagebreak" id="index.xml-pb-d30e2055">[Page p.145]</span><div class="l">addit venenis verba non illis minus</div><div class="l">metuenda, sonuit ecce vaesano gradu</div><div class="l">canitque. mundus vocibus primis tremit.</div><span class="">card 740</span><div class="speaker">Medea</div><div class="l">Compreeor vulgus silentum vosque ferales deos </div><div class="l">et Chaos caecum atque opacam Ditis umbrosi domum.</div><div class="l">Tartari ripis ligatae squalido Mortis specu</div><div class="l">supplicis. animae, remissis currite ad thalamos novos:</div><div class="l">rota resistat membra torquens, tangat Ixion humum,</div><div class="l">Tantalus securus undas hauriat Pirenidas. </div><div class="l">vos quoque, urnis quas foratis inritus ludit labor, </div><div class="l">Danaides, coite: vestras hic. dies quaerit manus. </div><div class="l">gravior uni poena sedeat coniugis socero mei: </div><div class="l">lubricus per saxa retro Sisyphum volvat lapis,</div><div class="l">nunc meis vocata sacris, noctium sidus, veni </div><div class="l">pessimos induta vultus, fronte non una minax.</div><div class="l">Tibi move gentis vinculo solvens comam</div><div class="l">secreta nudo nemora lustravi pede</div><div class="l">et evocavi nubibus siccis aquas</div><div class="l">egique ad imum maria, et Oceanus graves </div><div class="l">interius undas aestibus victis dedit;</div><div class="l">pariterque mundus lege confusa aetheris</div><div class="l">et solem et astra vidit et vetitum mare</div><div class="l">tetigistis, ursae. temporum flexi vices:</div><div class="l">aestiva tellus floruit cantu meo, </div><div class="l">coacta messem vidit hibernam Ceres;</div><div class="l">violenta Phasis vertit in fontem vada</div><span class="pagebreak" id="index.xml-pb-d30e2114">[Page p.146]</span><div class="l">et Hister, in tot ora divisus, truces</div><div class="l">compressit undas omnibus ripis piger.</div><div class="l">Sonuere fluctus, tumuit insanum mare </div><div class="l">tacente vento; nemoris antiqui domus</div><div class="l">emisit umbras vocis imperio meae.</div><div class="l">die relicto Phoebus in medio stetit</div><div class="l">Hyadesque nostris cantibus motae labant:</div><div class="l">adesse sacris tempus est, Phoebe, tuis. </div><div class="l">tibi haec cruenta serta texuntur manu,</div><div class="l">no vena quae serpens ligat,</div><div class="l">tibi haec Typhoeus membra quae discors</div><div class="l">qui regna concussit Iovis,</div><div class="l">vectoris istic perfidi sanguis inest, </div><div class="l">quem Nessus expirans dedit.</div><div class="l">Oetaeus isto cinere defecit rogus,</div><div class="l">qui virus Herculeum bibit,</div><div class="l">piae sororis, impiae matris, facem</div><div class="l">ultricis Althaeae vides, </div><div class="l">reliquit istas invio plumas specu</div><div class="l">Harpyia, dum Zeten fugit,</div><div class="l">his adice pinnas sauciae Stymphalidos</div><div class="l">Lernaea passae spicula,</div><div class="l">sonuistis, arae, tripodas agnosco meos </div><div class="l">favente commotos dea.</div><div class="l">Video Triviae currus agiles,</div><div class="l">non quos pleno lucida vultu</div><div class="l">pernox agitat,</div><span class="pagebreak" id="index.xml-pb-d30e2171">[Page p.147]</span><div class="l">sed quos facie Iurida maesta, </div><div class="l">cum Thessalicis vexata minis</div><div class="l">caelum freno propiore legit.</div><div class="l">sic face tristem pallida lucem</div><div class="l">funde per auras,</div><div class="l">horrore novo terre populos</div><div class="l">inque auxilium, Dictynna, tuum </div><div class="l">pretiosa sonent aera Corinthi.</div><div class="l">tibi sanguineo caespite sacrum</div><div class="l">sollemne damus,</div><div class="l">tibi de medio rapta sepulchro</div><div class="l">fax nocturnos sustulit ignes, </div><div class="l">tibi mota caput </div><div class="l">fiexa voces cervice dedi,</div><div class="l">tibi funereo de more iacens</div><div class="l">passos cingit vitta capillos,</div><div class="l">tibi iactatur</div><div class="l">tristis Stygia ramus ab unda, </div><div class="l">tibi nudato pectore maenas</div><div class="l">sacro feriam bracchia cultro.</div><div class="l">manet noster sanguis ad aras:</div><div class="l">assuesce, manus, stringere ferrum</div><div class="l">carosque pati posse cruores. </div><div class="l">sacrum laticem percussa dedi.</div><div class="l">quodsi nimium saepe vocari</div><div class="l">querens votis, ignosce precor:</div><div class="l">causa vocandi, Persei, tuos</div><div class="l">saepius arcus una atque eadem est </div><div class="l">semper Iason.</div><div class="l">tu nunc vestes tinge Creusae,</div><div class="l">quas cum primum sumpserit, imas</div><div class="l">urat serpens flamma medullas.</div><div class="l">ignis fulvo elusus in auro </div><div class="l">latet obscurus, quem mihi caeli</div><span class="pagebreak" id="index.xml-pb-d30e2243">[Page p.148]</span><div class="l">qui furta luit viscere feto</div><div class="l">dedit et docuit condere vires</div><div class="l">arte, Prometheus, dedit et tenui</div><div class="l">sulphure tectos Mulciber ignes, </div><div class="l">et vivacis fulgura flammae</div><div class="l">de cognato Phaethonte tuli.</div><div class="l">habeo en dirae dona Chimaerae,</div><div class="l">habeo flammas</div><div class="l">usto tauri gutture raptas, </div><div class="l">quas permixto felle Medusae</div><div class="l">tacitum iussi servare malum,</div><div class="l">adde venenis stimulos, Hecate,</div><div class="l">donisque meis</div><div class="l">semina flammae condita serva. </div><div class="l">fallant visus tactusque ferant,</div><div class="l">meet in pectus venasque calor,</div><div class="l">stillent artus ossaque tument</div><div class="l">vincatque suas</div><div class="l">flagrante coma nova nupta faces.</div><div class="l">Vota tenentur: ter latratus </div><div class="l">audax Hecate dedit et sacros</div><div class="l">edidit ignes face lucifera.</div><div class="l">Peracta vis est omnis: huc natos voca,</div><div class="l">pretiosa per quos dona nubenti feram,</div><div class="l">ite, ite, nati, matris infaustae genus, </div><div class="l">placate vobis munere et multa prece</div><div class="l">dominam ac novercam.. vadite et celeres domum</div><div class="l">referte gressus, ultimo amplexu ut fruar,</div><span class="">card 848</span><div class="speaker">Chorus</div><div class="l">Quonam cruenta maenas</div><div class="l">praeceps amore saevo </div><div class="l">rapitur? quod impotenti</div><span class="pagebreak" id="index.xml-pb-d30e2314">[Page p.149]</span><div class="l">facilius parat furore?—</div><div class="l">vultus citatus ira</div><div class="l">riget et caput feroci</div><div class="l">quatiens superba motu </div><div class="l">regi minatur ultro.</div><div class="l">quis credat exulem?</div><div class="l">flagrant genae rubentes.</div><div class="l">pallor fugat ruborem,</div><div class="l">nullum vagante forma </div><div class="l">servat diu colorem.—</div><div class="l">huc fert pedes et illuc,</div><div class="l">ut tigris orba natis</div><div class="l">cursu furente lustrat</div><div class="l">Grangeticum nemus. </div><div class="l">frenare nescit iras</div><div class="l">Medea, non amores;</div><div class="l">nunc ira amorque causam</div><div class="l">iunxere: quid sequetur?</div><div class="l">quando efferet Pelasgis </div><div class="l">nefanda Colchis arvis</div><div class="l">gressum metuque solvet</div><div class="l">regnum simulque reges?—</div><div class="l">nunc, Phoebe, mitte currus</div><div class="l">nullo morante loro, </div><div class="l">nox condat alma lucem,</div><div class="l">mergat diem timendum</div><div class="l">dux noctis Hesperus.</div><div class="speaker">nuntius chorus nutrix medea iason</div><div class="l">Periere cuncta, concidit regni status,</div><div class="l">nata atque, genitor cinere permixto iacent. </div><div class="pagebreak" id="index.xml-pb-d30e2378">[Page p.150]</div><div class="speaker">Chor.</div><div class="l">Qua fraude capti?</div><div class="speaker">Nvnt.</div><div class="l">Qua solent reges capi:</div><div class="l">donis.</div><div class="speaker">Chor.</div><div class="l">In illis esse quis potuit dolus?</div><div class="speaker">Nvnt.</div><div class="l">Et ipse miror vixque iam facto malo</div><div class="l">potuisse fieri credo.</div><div class="speaker">Chor.</div><div class="l">Quis cladis modus?</div><div class="speaker">Nvnt.</div><div class="l">Avidus per omnem regiae partem furit . </div><div class="l">ut iussus ignis: iam domus tota occidit,</div><div class="l">urbi timetur.</div><div class="speaker">Chor.</div><div class="l">Vnda flammas opprimat.</div><div class="speaker">Nvnt.</div><div class="l">Et hoc in ista clade mirandum accidit:</div><div class="l">alit unda flammas, quoque prohibetur magis,</div><div class="l">magis ardet ignis: ipsa praesidia occupat. </div><div class="speaker">Nvtr.</div><div class="l">Effer citatum sede Pelopea gradum,</div><div class="l">Medea, praeceps quaslibet terras pete.</div><span class="">card 893</span><div class="speaker">Med.</div><div class="l">Egone ut recedam? si profugissem prius,</div><div class="l">ad hoc redirem, nuptias specto novas,</div><div class="l">quid, anime, cessas? sequere felicem impetum. </div><div class="l">pars ultionis ista, qua gaudes, quota est?</div><div class="l">amas adhuc, furiosa, si satis est tibi</div><div class="l">caelebs Iason, quaere poenarum genus</div><div class="l">haut usitatum iamque sic temet para:</div><div class="l">fas omne cedat, abeat expulsus pudor; </div><div class="l">vindicta levis est quam ferunt purae manus,</div><div class="l">incumbe in iras teque languentem excita</div><div class="l">penitusque veteres pectore ex imo impetus</div><div class="l">violenter hauri. quicquid admissum est adhuc,</div><div class="l">pietas vocetur, hoc agam et faxo sciant </div><div class="l">quam levia fuerint quamque vulgaris notae</div><div class="l">quae commodavi scelera, prolusit dolor</div><div class="l">per ista noster: quid manus poterant rudes</div><div class="l">audere magnum? quid puellaris furor?</div><div class="l">Medea nunc sum; crevit ingenium malis. </div><span class="pagebreak" id="index.xml-pb-d30e2480">[Page p.151]</span><div class="l">Iuvat, iuvat rapuisse fraternum caput;</div><div class="l">artus iuvat secuisse et arcano patrem</div><div class="l">spoliasse sacro, iuvat in exitium senis</div><div class="l">armasse natas, quaere materiam, dolor:</div><div class="l">ad omne facinus non rudem dextram afferes. </div><div class="l">Quo te igitur, ira, mittis, aut quae perfido</div><div class="l">intendis hosti tela? nescio quid ferox</div><div class="l">decrevit animus intus et nondum sibi</div><div class="l">audet fateri, stulta properavi nimis:</div><div class="l">ex paelice utinam liberos hostis meus</div><div class="l">aliquos haberet— quicquid ex illo tuum est,</div><div class="l">Creusa peperit, placuit hoc poenae genus,</div><div class="l">meritoque placuit: ultimum, agnosco, scelus</div><div class="l">animo parandum est— liberi quondam mei,</div><div class="l">vos pro paternis sceleribus poenas date. </div><div class="l">Cor pepulit horror, membra torpescunt gelu</div><div class="l">pectusque tremuit. ira discessit loco</div><div class="l">materque tota coniuge expulsa redit,</div><div class="l">egone ut meorum liberum ac prolis meae</div><div class="l">fundam cruorem? melius, a, demens furor! </div><div class="l">incognitum istud facinus ac dirum nefas</div><div class="l">a me quoque absit; quod scelus miseri luent?</div><div class="l">scelus est Iason genitor et maius scelus</div><div class="l">Medea mater— occidant, non sunt mei;</div><div class="l">pereant, mei sunt. crimine et culpa carent, </div><div class="l">sunt innocentes: fateor, et frater fuit.</div><div class="l">quid, anime, titubas? ora quid lacrimae rigant</div><div class="l">variamque nunc huc ira, nunc illuc amor</div><div class="l">diducit? anceps aestus incertam rapit;</div><div class="l">ut saeva rapidi bella cum venti gerunt </div><div class="l">utrimque fluctus maria discordes agunt</div><div class="l">dubiumque fervet pelagus, haut aliter meum</div><span class="pagebreak" id="index.xml-pb-d30e2548">[Page p.152]</span><div class="l">cor fluctuatur. ira pietatem fugat</div><div class="l">iramque pietas— cede pietati, dolor.</div><div class="l">Huc, cara proles, unicum afflictae domus </div><div class="l">solamen, huc vos ferte et infusos mihi</div><div class="l">coniungite artus, habeat incolumes pater,</div><div class="l">dum et mater habeat, urguet exilium ac fuga.</div><div class="l">iam iam meo rapientur avulsi e sinu,</div><div class="l">flentes, gementes osculis pereant patri, </div><div class="l">periere matri, rursus increscit dolor</div><div class="l">et fervet odium, repetit invitam manum</div><div class="l">antiqua Erinys. ira, qua ducis, sequor,</div><div class="l">utinam superbae turba Tantalidos meo</div><div class="l">exisset utero bisque septenos parens </div><div class="l">natos tulissem! sterilis in poenas fui—</div><div class="l">fratri patri que quod sat est, peperi duos.</div><div class="l">Quonam ista tendit turba Furiarum impotens?</div><div class="l">quem quaerit aut quo flammeos ictus parat,</div><div class="l">aut cui cruentas agmen infernum faces </div><div class="l">intentat? ingens anguis excusso sonat</div><div class="l">tortus flagello, quem trabe infesta petit</div><div class="l">Megaera? cuius umbra dispersis venit</div><div class="l">incerta membris? frater est, poenas petit:</div><div class="l">dabimus., sed omnes, fige luminibus faces, </div><div class="l">lania, perure, pectus en Furiis patet.</div><div class="l">Discedere a me, frater, ultrices deas</div><div class="l">manesque ad imos ire securas iube:</div><div class="l">mihi me relinque et utere hac, frater, manu</div><div class="l">quae strinxit ensem— victima manes tuos </div><div class="l">placamus ista. quid repens affert sonus?</div><span class="pagebreak" id="index.xml-pb-d30e2610">[Page p.153]</span><div class="l">parentur arma meque in exitium petunt.</div><div class="l">excelsa nostrae tecta conscendam domus</div><div class="l">caede incohata, perge tu mecum comes.</div><div class="l">tuum quoque ipsa corpus hinc mecum aveham. </div><div class="l">nunc hoc age, anime: non in occulto tibi est</div><div class="l">perdenda virtus; approba populo manum.</div><span class="">card 978</span><div class="speaker">Ias.</div><div class="l">Quicumque regum cladibus fidus doles,</div><div class="l">concurre, ut ipsam sceleris auctorem horridi</div><div class="l">capiamus, huc, huc fortis, armiferi cohors </div><div class="l">conferte tela, vertite ex imo domum.</div><div class="speaker">Med.</div><div class="l">Iam iam recepi sceptra germanum patrem,</div><div class="l">spoliumque Colchi pecudis auratae tenent;</div><div class="l">rediere regna, rapta virginitas redit,</div><div class="l">o placida tandem numina, o festum diem, </div><div class="l">o nuptialem! vade, perfectum est scelus,</div><div class="l">vindicta nondum: perage, dum faciunt manus,</div><div class="l">quid nunc moreris, anime? quid dubitas potens?</div><div class="l">iam cecidit ira. paenitet facti, pudet,</div><div class="l">quid, misera, feci? misera? paeniteat licet, </div><div class="l">feci— voluptas magna me invitam subit,</div><div class="l">et ecce crescit, derat hoc unum mihi,</div><div class="l">spectator iste. nil adhuc facti reor:</div><div class="l">quicquid sine isto fecimus sceleris perit.</div><div class="speaker">Ias.</div><div class="l">En ipsa tecti parte praecipiti imminet. </div><div class="l">huc rapiat ignes aliquis, ut flammis cadat</div><div class="l">suis perusta.</div><div class="speaker">Med.</div><div class="l">Congere extremum tuis</div><div class="l">' natis, Iason, funus, ac tumulum strue:</div><div class="l">coniunx socerque iusta iam functis habent,</div><div class="l">a me sepulti; gnatus hic fatum tulit, </div><div class="l">hic te vidente dabitur exitio pari.</div><div class="speaker">Ias.</div><div class="l">Per numen omne perque communes fugas</div><span class="pagebreak" id="index.xml-pb-d30e2693">[Page p.154]</span><div class="l">torosque, quos non nostra violavit fides,</div><div class="l">iam parce nato. si quod est crimen, meum est:</div><div class="l">me dedo morti; noxium macta caput. </div><div class="speaker">Med.</div><div class="l">Hac qua recusas, qua doles, ferrum exigam.</div><div class="l">i nunc, superbe, virginum thalamos pete,</div><div class="l">relinque matres,</div><div class="speaker">Ias.</div><div class="l">Vnus est poenae satis.</div><div class="speaker">Med.</div><div class="l">Si posset una caede satiari haec manus,</div><div class="l">nullam petisset, ut duos perimam, tamen </div><div class="l">nimium est dolori numerus angustus meo.</div><div class="l"><span class="strikethrough">in matre si quod pignus etiamnunc latet,</span></div><div class="l"><span class="strikethrough">scrutabor ense viscera et ferro extraham.</span></div><div class="speaker">Ias.</div><div class="l">Iam perage coeptum facinus, haut ultra precor,</div><div class="l">moramque saltem supplicis dona meis. </div><div class="speaker">Med.</div><div class="l">Perfruere lento scelere, ne propera, dolor:</div><div class="l">meus dies est; tempore accepto utimur.</div><div class="speaker">Ias.</div><div class="l">Infesta, memet perime.</div><div class="speaker">Med.</div><div class="l">Misereri iubes.</div><div class="l">bene est, peractum est. plura non habui, dolor,</div><div class="l">quae tibi litarem. lumina huc tumida alleva, </div><div class="l">ingrate Iason, coniugem agnoscis tuam?</div><div class="l">sic fugere soleo, patuit in caelum via:</div><div class="l">squamosa gemini colla serpentes iugo</div><div class="l">summissa praebent, recipe iam gnatoa, parens;</div><div class="l">ego inter auras aliti curru vehar. </div><div class="speaker">Ias.</div><div class="l">Per alta vade spatia sublimi aethere,</div><div class="l">testare nullos esse, qua veneris, deos.</div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Seneca.
	    Date: 2009-01-01<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:27:46Z.
	       SAXON HE 9.8.0.5.
		 --></address></div></body></html>
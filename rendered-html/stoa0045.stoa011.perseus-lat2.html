<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Epistularum</title><meta name="author" content="Ausonius, Decimus Magnus" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Epistularum" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Epistularum</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="pagebreak" id="index.xml-pb-d30e68">[Page v.2.p.2]</div><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">SYMMACHUS AUSONIO</span></h3><p>MERUM mihi gaudium eruditionis tuae scripta tribuerunt, quae Capuae Iocatus accepi, erat quippe in his oblita Tulliano melle festivitas et sermonis mei non tam vera, quam blanda laudatio, quid igitur magis mirer, sententiae incertus addubito, ornamenta oris an pectoris tui. quippe ita facundia antistas ceteris, ut sit formido rescribere: ita benigne nostra conprobas, ut libeat non tacere, si plura de te praedicem, videbor mutuum scabere et magis imitator tui esse adloquii quam probator, simul quod ipse nihil ostentandi gratia facis, verendum est genuina in te bona tamquam adfectata laudare, unum hoc tamen a nobis indubitata veritate cognosce, neminem esse mortalium quem prae te diligam; sic vadatum me honorabili amore tenuisti. </p><p><span class="pagebreak" id="index.xml-pb-d30e76">[Page v.2.p.4]</span> Set in eo mihi verecundus nimio plus videre, quod libelli tui arguis proditorem, nam facilius est ardentes favillas ore comprimere quam luculenti operis servare secretum. eum semel a te profectum carmen est, ius omne posuisti: oratio publicata res libera est. an vereris aemuli venena lectoris. Ne libellus tuus admorsu duri dentis uratur? tibi uni ad hoc locorum nihil gratia praestitit aut dempsit invidia, ingratis scaevo cuique proboque laudabilis es. proinde cassas dehinc seelude formidines et indulge stilo, ut saepe prodaris. certe aliquod didascalicum seu protrepticum nostro quoque nomini carmen adiudica. fac periculum silentii mei, quod etsi tibi exhibere opto, tamen spondere non audeo, novi ego. quae sit prurigo emuttiendi operis, quod probaris, nam quodam pacto societatem laudis adfectat, qui aliena bene dicta primus enuntiat. Ea propter in comoediis summatim quidem gloriam scriptores tulerunt, Roscio tamen atque Ambivio ceterisque actoribus fama non defuit.</p><p>Ergo tali negotio expcnde otium tuum et novis voluminibus ieiunia nostra sustenta, quod si iactantiae fugax garrulum iudicem pertimescis, praesta etiam tu silentium mihi, ut tuto simulem nostra esse, quae scripseris, vale.</p><div class="pagebreak" id="index.xml-pb-d30e80">[Page v.2.p.6]</div></div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head">AUSONIUS SYMMACHO</span></h3><p>MODO intellego, quam mellea res sit oratio; quam delinifica et quam suada facundia. persuasisti mihi, quod epistulae meae aput Capuam tibi redditae concinnatio inhumana non esset; set hoc non diutius, quam dum epistulam tuam legi, quae me blanditiis inhiantem tuis velut suco nectaris delibuta perducit. ubi enim chartulam pono et me ipsum interrogo, tum absinthium meum resipit et circumlita melle tuo pocula deprehendo. si vero, id quod saepe facio, ad epistulam tuam redii, rursus inlicior: et rursum ille suavissimus, ille floridus tui sermonis adflatus deposita lectione vanescit et testimonii pondus prohibet inesse dulcedini. hoc me velut aerius bratteae fucus aut picta nebula non longius, quam dum videtur, oblectat chamaeleontis bestiolae vice, quae de subiectis sumit colorem, aliud sentio ex epistula tua, aliud ex conscientia mea. et tu me audes facundissimorum hominum laude dignari: tu, inquam, mihi ista, qui te ultra emendationem omnium protulisti? quisquamne ita nitet, ut conparatus tibi non sordeat? quis ita Aesopi venustatem, quis sophisticas Isocratis conclusiones, quis ad cnthymemata Demosthenis aut opulentiam Tullianam aut proprietatem nostri Maronis accedat? quis ita adfectet singula, ut tu imples omnia? quid enim aliud <span class="pagebreak" id="index.xml-pb-d30e86">[Page v.2.p.8]</span> es, quam ex omni bonarum artium ingenio collecta perfectio?</p><p>Haec, domine mi fili Symmache, non vereor, ne in te blandius dicta videantur esse quam verius, et expertus es (idem meam mentis atque dictorum, dum in comitatu (legimus ambo aevo dispari, ubi tu veteris militiae praemia tiro meruisti, ego tiroeinium iam veteranus exercui. in comitatu tibi verus fui, nedum me peregre existimes conposita fabulari. In comitatu, inquam, qui frontes hominum aperit, mentes tegit, ibi me et parentem et amicum et, si quid utroque carius est, cariorem fuisse sensisti, set abeamus ab his: ne ista haec conmemoratio ad illam Sosiae formidinem videatur accedere. </p><p>Illud, quod paene praeterii, qua adfectatione addidisti, ut ad te didascalieum aliquod opuseulum aut sermonem protreptieum mitterem? ego te docebo doeendus adhuc, si essem id aetatis, ut discerem? aut ego te vegetum atque alacrem commonebo? eadem opera et Musas hortabor, ut canant, et maria, ut effluant, et auras, ut vigeant, et ignes, ut caleant. admonebo: et, si quid invitis quoque nobis natura fit, superfluus instigator agitabo. sat est unius erroris quod aliquid meorum me paenitente vulgatum est, quod bona fortuna in manus amicorum incidit, nam si contra id evenisset, nec tu mihi persuaderes placere me posse. <span class="pagebreak" id="index.xml-pb-d30e92">[Page v.2.p.10]</span></p><p>Haec ad litteras tuas responsa sint: cetera, quae noscere aves, conpendi faciam; sic quoque iam longa est epistula. Iulianum tamen familiarem domus vestrae, si quid de nobis percontandum arbitraris, adlego; simul admoneo, ut, eum causam adventus eius agnoveris. iuves studium, quod ex parte fovisti. vale. </p></div><div class="textpart" id="index.xml-body.1_div.1_div.3"><h3><span class="headingNumber">1.3. </span><span class="head">SYMMACHUS AUSONIO</span></h3><p>ETSI plerumque vera est aput parentes praedicatio filiorum, nescio quo tamen pacto detrimentum meriti sui patiatur, dum personarum spectare gratiam iudicatur, quaero igitur incertus animi, quae mihi nunc potissimum super viro honorabili Thalassio genero tuo verba sumenda sint. si parce decora morum eius adtingam. liventi similis existimabor: si iuste persequar, ero proximus blandienti. Imitabor igitur Sallustiani testimonii castigationem. Habes virum dignum te et per te familia consulari, quem fortuna honoris parti maiorem beneficiis suis repperit, emendatio animi et sanctitas potioribus iam paravit. vale. </p><div class="pagebreak" id="index.xml-pb-d30e101">[Page v.2.p.12]</div></div><div class="textpart" id="index.xml-body.1_div.1_div.4"><h3><span class="headingNumber">1.4. </span><span class="head">AUSONIUS AXIO PAULO RUETORI sal.</span></h3><div class="l">tandem eluctati retinacula blanda morarum</div><div class="l">Burdigalac molles liquimus inlecebras.</div><div class="l">Santonicamque urbem vicino accessimus agro:</div><div class="l">quod tibi si gratum est, optime Paule, proba,</div><div class="l">cornipedes rapiant inposta petorrita mulae;</div><div class="l">vel cisio triiugi. si placet, insilias,</div><div class="l">vel celerem manuum vel raptum terga veraedum</div><div class="l">conscendas, propere dum modo iam venias;</div><div class="l">instantis revocant quia nos sollemnia Paschae</div><div class="l">libera nec nobis 1 est mora desidiae.</div><div class="l">perfer in excursu vel leriuga milia epodon</div><div class="l">vel falsas lites, quas schola vestra serit,</div><div class="l">nobiscum invenies nullas, quia liquimus istic</div><div class="l">nugarum veteres cum sale relliquias. 2</div></div><div class="textpart" id="index.xml-body.1_div.1_div.5"><h3><span class="headingNumber">1.5. </span><span class="head">Ausonius Paulo</span></h3><div class="l">OSTHEA nobilium cenis sumptuque nepotum</div><div class="l">cognita diversoque maris deprensa profundo,</div><div class="l">aut refugis nudata vadis aut scrupea subter</div><div class="l">antra et muriceis scopulorum mersa lacunis,</div><div class="l">quae viridis muscus, quae decolor alga recondit. </div><div class="l">quae testis concreta suis ceu saxa cohaerent,</div><div class="l">quae mutata loco, pingui mox consita limo,</div><div class="l">nutrit secretus conclusae uliginis umor,</div><div class="l">enumcrare iubes, vetus o mihi Paule sodalis,</div><div class="l">adsuefacte meis ioculari carmine nngis. </div><div class="pagebreak" id="index.xml-pb-d30e158">[Page v.2.p.14]</div><div class="l">adgrediar; quamvis curam non ista senilem</div><div class="l">sollicitent frugique viro dignanda putentur.</div><div class="l">nam mihi non Saliare epulum, non aura dapalis,</div><div class="l">qualem Penelopae nebulonum mensa procorum</div><div class="l">Alcinoique habuit nitidae eutis uncta iuventus.1 </div><div class="l">enumerabo tamen famam testesque secutus</div><div class="l">pro studiis hominum semper diversa probantum.</div><div class="l">Set mihi prae cunetis lectissima, quae Medulorum</div><div class="l">educat Oceanus, quae Burdiga lensia nomen</div><div class="l">usque ad Caesareas tulit admiratio mensas, </div><div class="l">non laudata minus, nostri quam gloria vini.</div><div class="l">haec inter cunctas palmam meruere priorem,</div><div class="l">omnibus ex longo cedentibus: ista et opimi</div><div class="l">visceris et nivei dulcique tenerrima suco</div><div class="l">miscent aequoreum tenui sale tincta saporem. </div><div class="l">proxima sint quamvis, sunt longe proxima multo</div><div class="l">ex intervallo, quae Massiliensia, portum</div><div class="l">quae Narbo ad Veneris nutrit; cultuque carentia</div><div class="l">Hellespontiaci quae protegit aequor Abydi:</div><div class="l">vel quae Baianis pendent fluitantia palis; .</div><div class="l">Santonico quae tecta salo; quae nota Genonis:</div><div class="l">aut Eborac mixtus pelago quae protegit amnis,</div><div class="l">ut multo iaceant algarum obducta recessu:</div><div class="l">aspera quae testis et dulcia, farris opimi.</div><div class="l">Sunt et Aremorici qui laudent ostrea ponti, </div><div class="l">et quae Pictonici legit accola litoris, et piae</div><div class="l">mira Caledoniis nonnunquam detegit aestus.</div><div class="pagebreak" id="index.xml-pb-d30e215">[Page v.2.p.16]</div><div class="l">accedunt, quae fama recens Byzantia subter</div><div class="l">litora et insana generata Propontidis acta</div><div class="l">promoti celebrata ducis de nomine laudat. </div><div class="l">Haec tibi non vates, non historicus neque toto</div><div class="l">orbe vagus conviva loquor, set tradita multis,</div><div class="l">ut solitum, quotiens dextrae invitatio mensae</div><div class="l">sollicitat lencm comi sermone Lyaeum.</div><div class="l">haec non per vulgum mihi cognita perque popinas </div><div class="l">aut parasitorum collegia Plautinorum,</div><div class="l">set festos quia saepe dies partim ipse meorum</div><div class="l">excolui inque vicem conviva vocatus adivi.</div><div class="l">natalis si forte fuit sollemnis amico</div><div class="l">coniugiove dapes aut sacra repotia patrum.</div><div class="l">audivi meminique bonos laudare frequentes.</div></div><div class="textpart" id="index.xml-body.1_div.1_div.6"><h3><span class="headingNumber">1.6. </span><span class="head">INVENTIO AD PAULUM</span></h3><div class="l">Si qua fides falsis umquam est adhibenda poetis</div><div class="l">nec plasma semper adimunt,</div><div class="l">Paule, Camenarum celeberrime Castaliarum</div><div class="l">alumne quondam, nunc pater,</div><div class="l">aut avus, aut proavis antiquior, ut fuit olim </div><div class="l">Tartesiorum regulus:</div><div class="l">intemerata tibi maneant promissa, memento.</div><div class="l">Phoebus iubet verum loqui:</div><div class="pagebreak" id="index.xml-pb-d30e264">[Page v.2.p.18]</div><div class="l">etsi Pierias patitur Ii rare sorores.</div><div class="l">numquam ipse torquet <span lang="grc" class="foreign">αὔλακα</span>.</div><div class="l">te quoque ne pigeat consponsi foederis: et iam</div><div class="l">citus veni remo aut rota,</div><div class="l">aequoris undosi qua multiplicata recursu</div><div class="l">Garumna pontum provocat,</div><div class="l">aut iteratarum qua glarca trita viarum </div><div class="l">fert militarem ad Blaviam.</div><div class="l">nos etenim primis sanctum post Pascha diebus</div><div class="l">avemus agrum visere.</div><div class="l">Nam populi coetus et compita sordida rixis</div><div class="l">fastidientes cernimus </div><div class="l">angustas fervere vias et congrege volgo</div><div class="l">nomen plateas perdere,</div><div class="l">turbida congestis referitur vocibus echo:</div><div class="l"><span class="q">‘Tene, feri, duc, da, cave! ’</span></div><div class="l">sus lutulenta fugit, rabidus canis impete saevo </div><div class="l">et impares plaustro boves,</div><div class="l">nec prodest penetrale domus et operta subire:</div><div class="l">per tecta clamores meant,</div><div class="l">haec et quae possunt placidos offendere mores,</div><div class="l">cogunt relinqui moenia, </div><div class="l">dulcia secreti repetantur ut otia ruris,</div><div class="l">nugis amoena seriis;</div><div class="l">tempora disponas ubi tu tua iusque tuum sit,</div><div class="l">ut nil agas vel quod voles,</div><div class="l">ad quae si properas, tota cum merce tuarum </div><div class="l">veni Camenarum citus:</div><div class="l">dactylicos. elegos, choriambum carmen, epodos,</div><div class="l">socci et coturni musicam</div><div class="pagebreak" id="index.xml-pb-d30e334">[Page v.2.p.20]</div><div class="l">carpentis impone tuis: nam tota supellex</div><div class="l">vatum piorum chartea est. </div><div class="l">nobiscum invenies <span lang="grc" class="foreign">κατ' ἐναντία</span>, si libet uti</div><div class="l">non Poena 1 sed Graeca fide.</div></div><div class="textpart" id="index.xml-body.1_div.1_div.7"><h3><span class="headingNumber">1.7. </span><span class="head">RESCRIPTUM PAULO SI O</span></h3><p>VERSUS meos utili et conscio sibi pudore celatos carmine tuo et sermone praemissis dum putas eliei, repressisti. nam qui ipse facundus et musicus editionis alienae prolectat audaciam, consilio, quo suadet, exterret, tegat oportet auditor doctrinam suam, qui volet ad dicendum sollicitare trepidantem, nec emerita adversum tirunculos arma concutiat veterana calliditas. sensit hoc Venus de pulchritudiuis palma diu ambiguo ampliata iudicio. pudenter enim ut apud patrem velata certaverat nec deterrebat aemulas ornatus aequalis; at postquam in pastoris examen deducta est lis dearum, qualis emerserat mari aut eum Marte convenerat, et consternavit arbitrum et contendentium certamen oppressit, ergo nisi Delirus tuus in re tenui non tenuiter laboratus opuscula mea, quae promi studucras, retardasset, iam dudum ego ut palmes audacior in hibernas adhue auras improbum germen egissem, periculum iudicii gravis <span class="pagebreak" id="index.xml-pb-d30e352">[Page v.2.p.22]</span> inconsulta festinatione subiturus. denique pisonem, quem tollenonem existimo proprie a philologis appellatum, adhibere, ut iubebas, recenti versuum tuorum lectione non ausus, ea quae tibi iam cursim fuerant recitata, transmisi. etenim hoc poposcisti atque id ego malui, tu ut tua culpa ad eundem lapidem bis offenderes, ego autem, quaecumque fortuna esset, semel erubescerem.</p><p>Vide, mi Paule, quam ineptum lacessieris in verbis rudem, in eloquendo hiulcum, a propositis discrepantem, in versibus concinnationis expertem, in ea villando nec natura venustum nec arte conditum, diluti salis, fellis ignavi, nec de mimo planipedem nec de comoediis histrionem, ac nisi haec a nobis missa ipse lecturus esses, etiam de pronuntiatione rideres. nunc commodiore fato sunt, quod, licet apud nos genuina, aput te erunt adoptiva. </p><div class="lg"><div class="l">Vinum eum biiugo parabo plaustro</div><div class="l">primo tempore Santonos vehendum,</div><div class="l">ovum tu quoque - passeris marini,</div><div class="l">quod nunc promus ait procul relictum</div><div class="l">in fundo patriae Bigerritanae.</div></div><p> <span class="pagebreak" id="index.xml-pb-d30e368">[Page v.2.p.24]</span></p></div><div class="textpart" id="index.xml-body.1_div.1_div.8"><h3><span class="headingNumber">1.8. </span><span class="head"><span class="foreign" lang="grc">ΑΥΣΟΝΙΟΣ ΠΑΥΛΩΙ</span></span></h3><div class="l"><span lang="grc" class="foreign">Ἑλλαδικῆσ μέτοχον μούσησ</span> Latiacque camenae</div><div class="l"><span lang="grc" class="foreign">Ἄξιον Αὐσόνιοσ</span> sermone adludo bilingni.</div><div class="l">Musae. quid facimus? <span lang="grc" class="foreign">τί κεναῖσιν ἐφ' ἑλπίσιν</span></div><div class="l">Indimus <span lang="grc" class="foreign">ἀφρυδίῃδιν ἐν ἤματι</span></div><div class="l"><span lang="grc" class="foreign">Σαντονικοῖσ κάμποισιν, ὅποι κρύοσ ἄξενόν</span>.</div><div class="l">erramus gelido <span lang="grc" class="foreign">τρομεροὶ καὶ</span> frigdopetae.</div><div class="l"><span lang="grc" class="foreign">Πιερίδων τενεροπλοκάμων θεράποντεσ</span> inertes.</div><div class="l"><span lang="grc" class="foreign">πάντα δ' ἔχει παγετόσ τε</span> pedum <span lang="grc" class="foreign">καὶ κρουσμὸσ ὀδόντων,</span></div><div class="l"><span lang="grc" class="foreign">θαλπωρὴ</span> quia nulla <span lang="grc" class="foreign">φοκοῦ χιονώδει χώρῃ</span></div><div class="l">et duplicant frigus <span lang="grc" class="foreign">ψυχρὰ</span> carmina <span lang="grc" class="foreign">μητιόωντεσ</span>.</div><div class="l"><span lang="grc" class="foreign">ἀρχόμενοσ δ' ἄρα μηνὶ νέῳ Ιανοῦ τε</span> calend <span lang="grc" class="foreign">αισ</span></div><div class="l">primitias Panlo nostrae <span lang="grc" class="foreign">πέμψωμεν</span></div><div class="l"><span lang="grc" class="foreign">Μνημοσύνησ κρηδεμνοκόμου πολν</span> cantica <span lang="grc" class="foreign">τέκνα,</span></div><div class="l"><span lang="grc" class="foreign">ἐννέα</span> Verbosae <span lang="grc" class="foreign">κριννοστέφανοί τε</span> puellae,</div><div class="l"><span lang="grc" class="foreign">ἔνθ' ἄγε μοι πολυ</span> risa <span lang="grc" class="foreign">ἔπη, σκουρώδεα μολπήν</span>.</div><div class="l">frontibus <span lang="grc" class="foreign">ὑμετέραισ πτέρινον</span> praeferte triumphum</div><div class="l"><span lang="grc" class="foreign">ὑμᾶσ γὰρ καλέω σκαιὸσ Διονυσοπουητήσ </span></div><div class="l"><span lang="grc" class="foreign">Παύλῳ ἐφαρμόσσαιτε μεμιγμενοβάρβαρον</span></div><div class="l"><span lang="grc" class="foreign">οὐ γάρ μοι θέμισ ἐστὶν</span> in hac regione <span lang="grc" class="foreign">μένοντι</span></div><div class="l"><span lang="grc" class="foreign">Ἄξιον</span> abnostris <span lang="grc" class="foreign">ἐπιδεύεα εἶνε καμήναις:</span></div><div class="l"><span lang="grc" class="foreign">κεῖνοσ ἐμοὶ πάντων μέτοχοσ</span>. qui seria nostra.</div><div class="l">qui ioca <span lang="grc" class="foreign">παντοδαπῇ</span> novit tractare <span lang="grc" class="foreign">παλαίστρῃ.</span></div><div class="l"><span lang="grc" class="foreign">καὶ νῦν</span> sepositus <span lang="grc" class="foreign">μοναχῷ ἐνὶ</span> rnre <span lang="grc" class="foreign">Κρεβέννου</span></div><div class="l"><span lang="grc" class="foreign">ἀσταφύλῳ ἐνὶ χώρῳ</span> habet <span lang="grc" class="foreign">θυμαλγέα λέσχην</span></div><div class="l"><span lang="grc" class="foreign">οὔτε φίλοισ ἑτάροισ</span> nec mensae accommodus ulli.</div><div class="l">otia <span lang="grc" class="foreign">θελξινόοισ</span> aeger <span lang="grc" class="foreign">σνμμέμφεται Μούσαισ</span>.</div><div class="pagebreak" id="index.xml-pb-d30e550">[Page v.2.p.26]</div><div class="l">Iam satis, <span lang="grc" class="foreign">ο φίλε Παῦλε, πόνου</span></div><div class="l"><span lang="grc" class="foreign">ἔν τε</span> for <span lang="grc" class="foreign">ῳ</span> caus <span lang="grc" class="foreign">αισ τε καὶ</span> ingrat <span lang="grc" class="foreign">αισι καθέδραισ</span>.</div><div class="l"><span lang="grc" class="foreign">ῤητορικοῖσ λουδοῖσι, καὶ ἔπλετο οὐδὲν</span></div><div class="l"><span lang="grc" class="foreign">ἄλλ' ἤδη κεῖνοσ μὲν ἅπασ</span> iuvenalios <span lang="grc" class="foreign">ἱδρὼσ</span></div><div class="l"><span lang="grc" class="foreign">ἐκκέχυται μελέων, τρομερὴ δὲ πάρεστι</span> senectus</div><div class="l"><span lang="grc" class="foreign">καὶ</span> minus in sumptum <span lang="grc" class="foreign">δαπάνασ</span> lenis arca ministrat.</div><div class="l"><span lang="grc" class="foreign">Οὐ γὰρ ἔχει ἀπάλαμνοσ ἀνὴρ</span> lucr <span lang="grc" class="foreign">ον</span>,</div><div class="l"><span lang="grc" class="foreign">κλεινικὸσ οὔτε γέρων χρυσέην ἐργάζετ'</span>.</div><div class="l">Aequanimus quod si fueris et <span lang="grc" class="foreign">πάντα</span> vel <span lang="grc" class="foreign">αἰνεῖν</span></div><div class="l">malueris, <span lang="grc" class="foreign">λήθη πόνου ἔσσεται ἠδὲ</span>.</div><div class="l"><span lang="grc" class="foreign">Κεῖνο δὲ παγκάλλιστον</span>, ut omnibus undique Musis</div><div class="l"><span lang="grc" class="foreign">σὺν φιάλῃ</span>que <span lang="grc" class="foreign">οἴνῳ</span>que <span lang="grc" class="foreign">ἐτεῶν συνοπάονι</span>,</div><div class="l"><span lang="grc" class="foreign">θυμοῦ άλῃχεμένου</span> solacia blanda requiras.</div><div class="l">hic crit et fructus <span lang="grc" class="foreign">Δημητέρος ἀγλαοκάρπου</span>,</div><div class="l"><span lang="grc" class="foreign">ἔνθα σύεσ θαλεροί, πολυχανδέα</span> pocula <span lang="grc" class="foreign">ἔνθα</span>,</div><div class="l"><span lang="grc" class="foreign">κιρνᾶν εἴ κε θέλοισ νέκταρ οὐίνοιο</span>.</div><div class="l">Ambo igitur nostrae <span lang="grc" class="foreign">παραθέλξομεν</span> otia vitae.</div><div class="l">Dum res et aetas et sororum</div><div class="l"><span lang="grc" class="foreign">νήματα πορφύρεα πολέκηται</span>.</div></div><div class="textpart" id="index.xml-body.1_div.1_div.9"><h3><span class="headingNumber">1.9. </span><span class="head">IX — <span class="foreign" lang="grc">ΑΥΣΟΝΙΟΣ ΠΑΥΑΩΙ</span></span></h3><div class="l"><span lang="grc" class="foreign">Ῥωμαίων ὕπατοσ ἀρεταλόγῳ ἠδὲ</span>,</div><div class="l"><span lang="grc" class="foreign">Αὐσόνιοσ Παύλῳ: σπεῦδε φίλους ἰδέειν</span>.</div></div><div class="textpart" id="index.xml-body.1_div.1_div.10"><h3><span class="headingNumber">1.10. </span></h3><div class="l">Aequoream liqui te propter, amice, Garumnam.</div><div class="l">te propter campos incolo Santonicos;</div><div class="l">congressus igitur nostros pete. si tibi cura.</div><div class="l">quae mihi, conspectu iam potiere meo.</div><div class="pagebreak" id="index.xml-pb-d30e700">[Page v.2.p.28]</div><div class="l">sed tantum adpropera, quantum pote corpore et aevo;</div><div class="l">ut salvum videam, sat cito te video.</div><div class="l">si post infaustas vigor integratus habenas</div><div class="l">et rediit membris iam sua mobilitas,</div><div class="l">si riguam laetis recolis Pipleida Musis.</div><div class="l">iam vates et non flagrifer Automedon. </div><div class="l">pelle soporiferi senium nubemque veterni</div><div class="l">atque alacri mediam carpe vigore viam.</div><div class="l">sed cisium aut pigrum cautus conscende veraedum:</div><div class="l">non tibi sit raedae, non amor acris equi.</div><div class="l">cantheris moneo male nota petorrita vites. </div><div class="l">ne celeres mulas ipse Metiscus agas.</div><div class="l">sic tibi sint Musae faciles, meditatio prompta</div><div class="l">et memor, et liquidi mel fluat eloquii:</div><div class="l">sic, qui venalis tam longa aetate Crebennus</div><div class="l">non habet emptorem, sit tibi pro pretio </div><div class="l">Attamen ut citius venias leviusque vehare.</div><div class="l">historiam, mimos, carmina linque domi.</div><div class="l">grande onus in musis: tot saecula condita chartis.</div><div class="l">quae sua vix tolerant tempora, nostra gravant.</div><div class="l">nobiscum invenies <span lang="grc" class="foreign">ἐπέων πολυμορφέα</span>,</div><div class="l"><span lang="grc" class="foreign">γραμματικῶν τε πλοκὰσ καὶ</span>,</div><div class="l"><span lang="grc" class="foreign">δάκτυλον ἡρῷον καὶ ἀοιδοπόλων</span>,</div><div class="l"><span lang="grc" class="foreign">σὺν Θαλίησ κώμῳ σύρματα</span>.</div><div class="l"><span lang="grc" class="foreign">σωταδικόν τε κίναιδον, ἰωνικὸν</span>.</div><div class="l"><span lang="grc" class="foreign">Ῥυθμῶν Πινδαρικῶν ἔννομον</span>.</div><div class="pagebreak" id="index.xml-pb-d30e773">[Page v.2.p.30]</div><div class="l"><span lang="grc" class="foreign">εὶλιπόδην σκάζοντα καὶ οὐ σκάζοντα</span>.</div><div class="l"><span lang="grc" class="foreign">Ὀκτὼ Θουκυδίδου, ἐννέα</span>.</div><div class="l"><span lang="grc" class="foreign">Ῥητορικῶν θάημα, σοφῶν ἐρικυδέα</span>,</div><div class="l"><span lang="grc" class="foreign">πάντα μάλ' ὅσσ' ἐθέλεις, καὶ πλέον, εἴ κε</span>.</div><div class="l">Hoc tibi de nostris <span lang="grc" class="foreign">ἀσπαστικὸν</span> offero libris.</div><div class="l">vale; valere si voles me, iam veni.</div></div><div class="textpart" id="index.xml-body.1_div.1_div.11"><h3><span class="headingNumber">1.11. </span><span class="head">AUSONIUS TETRADIO sal.</span></h3><div class="l">O qui vetustos uberi facundia</div><div class="l">sales opimas, Tetradi,</div><div class="l">cavesque, ne sit tristis et dulci carens</div><div class="l">amara concinnatio;</div><div class="l">qui felle carmen atque melle temperans</div><div class="l">torpere musas non sinis</div><div class="l">pariterque fucas, quaeque gustu ignava sunt,</div><div class="l">et quae sapore tristia;</div><div class="l">rudes camenas qui Suessae praevenit</div><div class="l">aevoque cedis, non stilo: </div><div class="l">cur me propinquum Santonorum moenibus</div><div class="l">declinas, ut Lucas boves</div><div class="l">olim resumpto praeferoces proelio</div><div class="l">fugit iuventus Romula?</div><div class="l">non ut tigris te, non leonis impetu, </div><div class="l">amore sed caro expeto.</div><div class="l">videre alumni gestio vultus mei</div><div class="l">et indole optata frui.</div><div class="l">invitus olim devoravi absentiae</div><div class="l">necessitatem pristinae, </div><div class="l">quondam docendi munere adstrictum gravi</div><div class="l">Iculisma cum te absconderet,</div><div class="pagebreak" id="index.xml-pb-d30e852">[Page v.2.p.32]</div><div class="l">et invidebam devio ac solo loco</div><div class="l">opus camenarum tegi.</div><div class="l">at nunc — frequentes atque claros nec procul </div><div class="l">cum floreas inter viros</div><div class="l">tibique nostras ventus auras deferat</div><div class="l">auresque sermo verberet — cur</div><div class="l">me supino pectoris fastu tumens</div><div class="l">spernis poetam consulem, </div><div class="l">tuique amantem teque mirantem ac tua</div><div class="l">desiderantem earmina</div><div class="l">oblitus alto neglegis fastidio?</div><div class="l">plectendus exemplo tuo,</div><div class="l">ni stabilis aevo pectoris nostri fides </div><div class="l">quamquam recusantes amet.</div><div class="l">Vale. valere si voles me, pervola</div><div class="l">cum scrinio et musis tuis.</div></div><div class="textpart" id="index.xml-body.1_div.1_div.12"><h3><span class="headingNumber">1.12. </span><span class="head">AUSONIUS PROBO PRAEFECTO PRAETORIO S.</span></h3><p>oblata per antiquarios mora scio promissi mei gratiam expectatione consumptam, Probe, vir optime; in secundis tamen habeo non fefellisse, apologos Titiani et Nepotis chronica quasi alios apologos (nam et ipsa instar sunt fabularum) ad nobilitatem tuam misi. gaudens atque etiam glorians fore aliquid, quod ad institutionem tuorum sedulitatis meae studio conteratur.</p><p>Libello tamen apologorum antetuli paucos epodos. studio in te observantiae meae impudentissimo. <span class="pagebreak" id="index.xml-pb-d30e893">[Page v.2.p.34]</span> paucos quidem, ut ego loquax iudico; verum tu, cum legens, etiam nimium multos putabis, adiuro benevolentiam tuam, verecundiae meae testem, eos mihi subita persuasione duxisse, nam quis hos diu cogitaret? quod sane ipsi per se probabunt, fors fuat, ut si milli vita suppetet, aliquid rerum tuarum quamvis incultus expoliam: quod tu etsi lectum non probes, scriptum boni consules, eumque ego imitatus sim vesaniam Choerili, tu ignoscas magnanimitate Alexandri.</p><p>Hi igitur, ut Plautus ait, interim erunt antelogium fabularum, garruli et deceptores. qui compositi ad honorificentiae obsequium, ad aurium convicium concurrerunt, vale et me dilige.</p><div class="l">Perge, o libelle, Sirmium</div><div class="l">et dic ero meo ac tuo</div><div class="l">have atque salve plurimum.</div><div class="l">quis iste sit nobis erus,</div><div class="l">nescis, libelle? an, cum scias.</div><div class="l">libenter audis, quod iuvat?</div><div class="l">possem absolute dicere,</div><div class="l">sed dulcius circumloquar</div><div class="l">diuque fando perfruar.</div><div class="l">hunc dico, qui lingua potens </div><div class="l">minorem Atridam praeterit</div><div class="l">orando pauca et musica:</div><div class="l">qui grandines Ulixei</div><div class="l">et mel fluentem Nestora</div><div class="l">concinnat ore Tulli; </div><div class="l">qui solus exceptis tribus</div><div class="pagebreak" id="index.xml-pb-d30e930">[Page v.2.p.36]</div><div class="l">eris erorum primus est</div><div class="l">praetorioque maximus.</div><div class="l">dico hune senati praesulem,</div><div class="l">praefectum eundem et consulem </div><div class="l">(nam consul aeternum cluet</div><div class="l">collega Augusti consulis),</div><div class="l">columen eurulis Romulae</div><div class="l">primum in secundis fascibus;</div><div class="l">nam primus e cunctis erit </div><div class="l">consul, secundus principi.</div><div class="l">Generi hic superstes aureo</div><div class="l">satorque prolis aureae</div><div class="l">convincit Ascraeum senem,</div><div class="l">non esse saeelum ferreum, </div><div class="l">qui vincit aevi iniuriam</div><div class="l">stirpis novator Aoniae</div><div class="l">paribusque comit infulis</div><div class="l">Aniciorum stemmata.</div><div class="l">Probum loquor: scis optime, </div><div class="l">quem nemo fando dixerit,</div><div class="l">qui non prius laudaverit.</div><div class="l">perge, o libelle, et utere</div><div class="l">felicitate intermina.</div><div class="l">Quin et require, si sinet </div><div class="l">tenore fari obnoxio:</div><div class="l">“Age vera proles Romuli,</div><div class="l">effare causam nominis,</div><div class="l">utrumne mores hoc tui</div><div class="l">nomen dedere, an nomen hoc </div><div class="l">secuta morum regula?</div><div class="l">an ille venturi sciens</div><div class="l">mundi supremus arbiter,</div><div class="l">qualem creavit moribus,</div><div class="l">iussit vocari nomine? ”</div><div class="pagebreak" id="index.xml-pb-d30e1003">[Page v.2.p.38]</div><div class="l">Nomen datum praeconiis</div><div class="l">vitaeque testimonio,</div><div class="l">libelle felix, quem sinu</div><div class="l">vir tantus evolvet suo</div><div class="l">nec occupari tempora </div><div class="l">grato queretur otio,</div><div class="l">quem melleae vocis modis</div><div class="l">leni aut susurro impertiet,</div><div class="l">cui nigellac luminum</div><div class="l">vacare dignabunt corae, </div><div class="l">quem mente et aure consciis,</div><div class="l">quibusdam omissis, perleget:</div><div class="l">Quaecumque fortuna est tibi.</div><div class="l">perge, o libelle, et utere</div><div class="l">felicitate intermina. </div><div class="l">dic me valere et vivere,</div><div class="l">dic vivere ex voto pio,</div><div class="l">sanctis precantem vocibus,</div><div class="l">ut, quem curulis proxima</div><div class="l">collegio nati dedit,</div><div class="l">hunc rursus Augustus prior</div><div class="l">suis perennet fascibus,</div><div class="l">subnecte et illud leniter:</div><div class="l">“Apologos en misit tibi</div><div class="l">ab usque Rheni limite </div><div class="l">Ausonius, nomen Italum,</div><div class="l">praeceptor Augusti tui,</div><div class="l">Aesopiam trimetriam,</div><div class="l">quam vertit exili stilo</div><div class="l">pedestre concinnans opus </div><div class="l">fandi Titianus artifex;</div><div class="l">ut hinc avi ac patris decus,</div><div class="l">mixto resurgens sanguine,</div><div class="l">probiano itemque Anicio,</div><div class="pagebreak" id="index.xml-pb-d30e1075">[Page v.2.p.40]</div><div class="l">ut quondam in Albae moenibus </div><div class="l">supremus Aenea satus</div><div class="l">Silvios lulis miscuit,</div><div class="l">sic iste, qui natus tui,</div><div class="l">Hos flosculorum Romuli,</div><div class="l">nutricis inter lemmata </div><div class="l">lallique somniferos modos</div><div class="l">suescat peritus fabulis</div><div class="l">simul et iocari et discere.”</div><div class="l">His adde votum, quod pio</div><div class="l">concepimus rei deo: </div><div class="l">“Ut genitor Augustus dedit</div><div class="l">collegio nati Probum,</div><div class="l">sic Gratianus hunc novum</div><div class="l">stirpi futurae copulet.”</div><div class="l">rata sunt futura, quae loquor: </div><div class="l">sic merita factorum iubent.</div><div class="l">Set iam ut loquatur Iulius,</div><div class="l">fandi modum invita accipe,</div><div class="l">volucripes dimetria,</div><div class="l">haveque dicto dic vale. </div></div><div class="textpart" id="index.xml-body.1_div.1_div.13"><h3><span class="headingNumber">1.13. </span><span class="head">AD UNSULUM GRAMMATICUM TREVIRORUM CUI STRENAS KALENDIS IANUARIIS AB IMPERATORE NON DATAS REDDI FECIT</span></h3><div class="l">PRIMUS iucundi foret 1 hic tibi fructus honoris</div><div class="l">Augustae faustum munus habere manus:</div><div class="l">proximus ex longo gradus est quaestoris amici</div><div class="l">curam pro strenis excubuisse tuis.</div><div class="pagebreak" id="index.xml-pb-d30e1131">[Page v.2.p.42]</div><div class="l">ergo interceptos regale nomisma Philippos </div><div class="l">accipe tot numero, quot duo Geryones;</div><div class="l">quot terni biiuges demptoque triente Camenae</div><div class="l">quotque super terram sidera zodiaci;</div><div class="l">quot commissa viris Romana Albanaque fata</div><div class="l">quotque doces horis quotque domi resides; </div><div class="l">ostia quot pro parte aperit stridentia circus</div><div class="l">excepto, medium quod patet ad stadium;</div><div class="l">quot pedibus gradiuntur apes et versus Homeri</div><div class="l">quotque horis pelagus profluit aut refluit;</div><div class="l">protulit in scaenam quot dramata fabellarum, </div><div class="l">Arcadiae medio qui iacet in gremio,</div><div class="l">vel quot iuncturas geometrica forma favorum</div><div class="l">conserit extremis omnibus et mediis;</div><div class="l">quot telios primus numerus solusque probatur;</div><div class="l">quot par atque impar partibus aequiperat, </div><div class="l">bis ternos et ter binos qui conserit unus,</div><div class="l">qui solus totidem congeminatus habet,</div><div class="l">quot faciunt iuneti subterque supraque locati;</div><div class="l">qui numerant Hyadas Pleiadasque simul.</div><div class="pagebreak" id="index.xml-pb-d30e1174">[Page v.2.p.44]</div><div class="l"><span class="add">⟨Tot numero auratos pro strenis accipe nummos 1⟩</span></div><div class="l">Ursule collega nobilis Harmonio,</div><div class="l">Harmonio, quem Claranus, quem Scaurus et Asper,</div><div class="l">quem sibi conferret Varro priorque Crates</div><div class="l">quique sacri lacerum collegit corpus Homeri</div><div class="l">quique notas spuriis versibus adposuit:</div><div class="l">Cecropiae commune decus Latiaeque camenae,</div><div class="l">solus qui Chium miscet et Ammineum.</div></div><div class="textpart" id="index.xml-body.1_div.1_div.14"><h3><span class="headingNumber">1.14. </span><span class="head">AUSONIUS THEONI</span></h3><div class="l">AUSONIUS, cuius ferulam nunc sceptra verentur,</div><div class="l">paganum Medulis iubeo salvere Theonem.</div><div class="l">Quid geris extremis positus telluris in oris,</div><div class="l">cultor harenarum vates, cui litus arandum</div><div class="l">oceani finem iuxta solemque cadentem, </div><div class="l">vilis harundineis cohibet quem pergula tectis</div><div class="l">et tinguit piceo lacrimosa colonica fumo?</div><div class="l">quid rerum Musaeque gerunt et cantor Apollo — Musae</div><div class="l">non Helicone satae nec fonte caballi,</div><div class="l">set quae facundo de pectore Clementini </div><div class="l">inspirant vacuos aliena mente poetas?</div><div class="l">iure quidem: nam quis malit sua carmina dici,</div><div class="l">qui te securo possit proscindcre risu?</div><div class="pagebreak" id="index.xml-pb-d30e1225">[Page v.2.p.46]</div><div class="l">haec quoque ne nostrum possint urgere pudorem,</div><div class="l">tu recita, et vere poterunt tua dicta videri. </div><div class="l">Quam tamen exerces Medulorum in litore vitam?</div><div class="l">mereatusne agitas leviore nomismate captans,</div><div class="l">insanis quod mox pretiis gravis auctio vendat — albentis</div><div class="l">sevi globulos et pinguia cerae</div><div class="l">pondera Naryciamque picem scissamque papyrum </div><div class="l">fumantesque olidum, paganica lumina, taedas?</div><div class="l">An maiora gerens tota regione vagantes</div><div class="l">persequeris fures, qui te postrema timentes</div><div class="l">in partem praedamque vocent? tu mitis et osor</div><div class="l">sanguinis humani condonas crimina nummis </div><div class="l">erroremque vocas pretiumque inponis abactis</div><div class="l">bubus et in partem scelerum de iudice transis?</div><div class="l">An cum fratre vagos dumeta per avia cervos</div><div class="l">circumdas maculis et multa indagine pinnae?</div><div class="l">aut spumantis apri cursum clamoribus urges </div><div class="l">subsidisque fero? moneo tamen, usque recuses</div><div class="l">stringere fulminco venabula comminus hosti,</div><div class="l">exemplum de fratre time, qui veste reducta</div><div class="l">ostentat foedas prope turpia membra lacunas</div><div class="l">perfossasque uates vicino podice nudat. </div><div class="l">inde ostentator volitat, mirentur ut ipsum</div><div class="l">Gedippa Ursinusque suus prolesque lovini</div><div class="l">taurinusque ipsum priscis heroibus aequalis,</div><div class="l">qualis in Olcnio victor Calydonius apro</div><div class="l">aut Erymantheo1 pubes fuit Attica monstro. </div><div class="pagebreak" id="index.xml-pb-d30e1282">[Page v.2.p.48]</div><div class="l">Set tu parce feris venatibus et fuge nota</div><div class="l">crimina silvarum, ne sis Cinyreia proles</div><div class="l">accedasque iterum Veneri plorandus Adonis,</div><div class="l">sic certe crinem flavus niveusque lacertos</div><div class="l">caesariem rutilam per candida colla refundis, </div><div class="l">pectore sic tenero, plana sic iunceus alvo,</div><div class="l">per teretes feminum gyros surasque nitentes</div><div class="l">descendis, talos a vertice pulcher ad imos — qualis</div><div class="l">floricoma quondam populator in Aetna</div><div class="l">virgineas inter choreas Deoida raptam </div><div class="l">sustulit emersus Stygiis fornacibus Orcus.</div><div class="l">An, quia venatus ob tanta pericula vitas,</div><div class="l">piscandi trahens studio? nam tota supellex</div><div class="l">Dumnitoni tales solita est ostendere gazas,</div><div class="l">nodosas vestes animantum Nerinorum </div><div class="l">et iacula et fundas et, nomina vilica. Lina</div><div class="l">colaque et insutos terrenis vermibus hamos.</div><div class="l">his opibus confise tumes? domus omnis abunda</div><div class="l">litoreis dives spoliis, referuntur ab unda</div><div class="l">corroco, letalis trygon mollesque platessae, </div><div class="l">urentes thynni et male teeti spina elacati 1</div><div class="l">nec duraturi post bina trihoria corvi.</div><div class="l">An te carminibus iuvat incestare canoras</div><div class="l">Mnemosyncs natas, aut tris aut octo sorores?</div><div class="l">et quoniam huc ventum, si vis agnoscere, quid sit </div><div class="pagebreak" id="index.xml-pb-d30e1336">[Page v.2.p.50]</div><div class="l">inter doctrinam deridendasque camenas,</div><div class="l">accipe congestas, mysteria frivola, nugas,</div><div class="l">quas tamen explicitis nequeas deprendere chartis,</div><div class="l">scillite decies nisi cor purgeris aceto</div><div class="l">Anticyraeve bibas 1 Samii Lucumonis acumen. </div><div class="l">aut adsit interpres tuus,</div><div class="l">aenigmatum qui cognitor</div><div class="l">fuit meorum, cum tibi</div><div class="l">Cadmi nigellas filias,</div><div class="l">Melonis albam paginam </div><div class="l">notasque furvae sepiae</div><div class="l">Gnidiosque nodos prodidit.</div><div class="l">nunc adsit et certe, modo</div><div class="l">praesul creatus litteris,</div><div class="l">enucleabit protinus </div><div class="l">quod lusitantes scribimus.</div><div class="l">Notos fingo tibi, poeta, versus,</div><div class="l">quos scis hendecasyllabos vocari,</div><div class="l">set nescis modulis tribus moveri,</div><div class="l">istos conposuit Phalaecus olim. </div><div class="l">qui penthemimeren habent priorem</div><div class="l">et post semipedem duos iambos.</div><div class="l">sunt quos hexametri creant revulsi,</div><div class="l">ut penthemimeres prior locetur,</div><div class="pagebreak" id="index.xml-pb-d30e1387">[Page v.2.p.52]</div><div class="l">tum quod bucolice tome relinquit. </div><div class="l">sunt et quos generat puella Sappho:</div><div class="l">quos primus regit hippius secundus,</div><div class="l">ut eludat choriambon antibacchus.</div><div class="l">set iam non poteris, Theon, doceri,</div><div class="l">nec fas est mihi regio magistro </div><div class="l">plebeiam numeros docere pulpam.</div><div class="l">Verum protinus ede, quod requiro,</div><div class="l">nil quaero, nisi quod libris tenetur</div><div class="l">et quod non opicae tegunt papyri,</div><div class="l">quas si solvens, o poeta, nugas, </div><div class="l">totam trado tibi simul Vacunam,</div><div class="l">nec iam post metues ubique dictum:</div><div class="l">“Hic est ille Theon poeta falsus,</div><div class="l">bonorum mala carminum Laverna.”</div></div><div class="textpart" id="index.xml-body.1_div.1_div.15"><h3><span class="headingNumber">1.15. </span><span class="head">AUSONIUS THEONI CUM EI TRIGINTA OSTREA GRANDIA QUIDEM SET TAM PAUCA MISISSET</span></h3><p>expectaveram, ut rescriberes ad ea, quae dudum ioculariter luseram de cessatione tua valde impia et mea efflagitatione, cuius rei munus reciprocum quoniam in me colendo fastidisti, inventa inter tineas epistula vetere, quam de ostreis et musculis adfectata obscuritate condideram, quae adulescens temere fuderam, iam senior retractavi. set in eundem modum instaurata est satirica et ridicula conciunatio, saltem ut nunc respondeas novissimae cantilenae, qui illam noviciam silentio condemnasti.</p><div class="pagebreak" id="index.xml-pb-d30e1424">[Page v.2.p.54]</div><div class="lg"><div class="l">Ostrea Baianis certantia, quae Medulorum</div><div class="l">dulcibus in stagnis reflui maris aestus opimat.</div><div class="l">accepi, dilecte Theon, numerabile munus,</div><div class="l">verum quot fuerint, subiecta monosticha signant:</div></div><div class="lg"><div class="l">Quot ter luctatus cum pollice computat index; </div><div class="l">Geryones quot erant, decies si multiplicentur;</div><div class="l">ter quot erant Phrygii numerata decennia belli,</div><div class="l">aut iter ut solidi mensis tenet ignicomus Sol;</div><div class="l">cornibus a primis quot habet vaga Cynthia noctes;</div><div class="l">singula percurrit Titan quot signa diebus </div><div class="l">quotque annis sublimis agit sua saecula Phaenon;</div><div class="l">quot numero annorum Vestalis virgo ministrat</div><div class="l">Dardaniusque nepos regno quot protulit annos;</div><div class="l">Priamidae quot erant, si bis deni retrahantur,</div><div class="l">bisque viros numeres, qui fata Amphrysia servant; </div><div class="l">quot genuit fetus Albana sub ilicibus sus</div><div class="l">et quot sunt asses, ubi nonaginta trientes,</div><div class="l">vel quot habet iunctos Vasatica raeda caballos.</div></div><div class="lg"><div class="l">Quod si figuras fabulis adumbratas</div><div class="l">numerumque doctis involutum ambagibus </div><div class="l">ignorat alto mens obesa viscere,</div><div class="l">numerare saltim more vulgi ut noveris,</div><div class="l">in se retortas explicabo summulas.</div></div><div class="lg"><div class="l">Ter denas puto quinquiesve senas,</div><div class="l">vel bis quinque, dehinc decem decemque, </div><div class="l">vel senas quater et bis adde ternas;</div><div class="l">septenis quater adde et unum et unum, </div><div class="pagebreak" id="index.xml-pb-d30e1484">[Page v.2.p.56]</div><div class="l">aut ter quattuor adde bis novenis;</div><div class="l">duc binas decies semelque denas;</div><div class="l">octonas quater, hinc duae recedant;</div><div class="l">binas ter decies, semel quaternas,</div><div class="l">et sex adde novem vel octo septem,</div><div class="l">aut septem geminis bis octo iunge,</div><div class="l">aut — ne sim tibi pluribus molestus,</div><div class="l">triginta numero fuere cunctae. </div></div><div class="lg"><div class="l">Iunctus limicolis musculus ostreis</div><div class="l">primo conposuit fereula prandio,</div><div class="l">gratus deliciis nobilium cibus</div><div class="l">et sumptu modicus pauperibus focis,</div><div class="l">non hic navifrago quaeritur aequore, </div><div class="l">ut crescat pretium grande periculis;</div><div class="l">set primore vado post refugum mare</div><div class="l">algoso legitur litore concolor,</div><div class="l">nam testae duplicis conditur in specu,</div><div class="l">quae ferventis aquae lota vaporibus </div><div class="l">carnem lacteoli visceris indicat.</div><div class="l">Set damnosa nimis panditur area.</div><div class="l">fac campum replices, Musa, papyrium</div><div class="l">nec iam fissipedis per calami vias</div><div class="l">grassetur Gnidiae sulcus harundinis, </div><div class="l">pingens aridulae subdita paginae</div><div class="l">Cadmi filiolis atricoloribus.</div><div class="l">aut cunctis pariter versibus oblinat</div><div class="l">furvam lacticolor sphongia sepiam.</div><div class="l">Pareamus vitio Dumnitonae domus, </div><div class="l">ne sit charta mihi carior ostreis.</div></div></div><div class="textpart" id="index.xml-body.1_div.1_div.16"><h3><span class="headingNumber">1.16. </span><span class="head">AUSONIUS THEONI</span></h3><div class="l">AUSONIUS salve caro mihi dico Theoni,</div><div class="l">versibus expediens, quod volo quodve queror.</div><div class="pagebreak" id="index.xml-pb-d30e1553">[Page v.2.p.58]</div><div class="l">Tertia fissipedes renovavit Luna iuvencas,</div><div class="l">ut fugitas nostram, dulcis amice, domum,</div><div class="l">nonaginta dies sine te, carissime, traxi; </div><div class="l">huc adde aestivos: hoc mihi paene duplum est.</div><div class="l">vis novies denos dicam deciesque novenos</div><div class="l">isse dies? anni portio quarta abiit,</div><div class="l">sexaginta horas super et duo milia centum</div><div class="l">te sine consumpsi, quo sine et hora gravis. </div><div class="l">milia bis nongenta iubet demensio legum</div><div class="l">adnumerata reos per tot obire dies.</div><div class="l">iam potui Romam pedes ire pedesque reverti,</div><div class="l">ex quo te dirimunt milia pauca mihi.</div><div class="l">scirpea Dumnitoni tanti est habitatio vati? </div><div class="l">Pauliacos tanti non mihi villa foret,</div><div class="l">an quia per tabulam dicto pangente notatam</div><div class="l">debita summa mihi est, ne repetamus, abes?</div><div class="l">bis septem rutilos regale nomisma Philippos,</div><div class="l">nec tanti fuerint, perdere malo, Theon, </div><div class="l">implicitum quam te nostris interne medullis</div><div class="l">defore tam longi temporis in spatio,</div><div class="l">ergo aut praedictos iam nunc rescribe Darios</div><div class="l">et redime, ut mora sit libera desidiae,</div><div class="l">aut alios a me totidem dabo, dum modo cari </div><div class="l">conspicer ora viri. pauperis usque licet.</div><div class="l">Puppe citus propera sinuosaque lintea veli</div><div class="l">pande: Medullini te feret aura 1 noti</div><div class="pagebreak" id="index.xml-pb-d30e1608">[Page v.2.p.60]</div><div class="l">expositum subter paradas lectoque iacentem,</div><div class="l">corporis ut tanti non moveatur onus. </div><div class="l">unus Dumnitoni te litore perferet aestus</div><div class="l">Condatem ad portum, si modo deproperes</div><div class="l">inque vicem veli, quotiens tua flamina cessant,</div><div class="l">remipedem iubeas protinus ire ratem,</div><div class="l">invenies praesto subiuncta petorrita mulis: </div><div class="l">villa Lucani- mox potieris -aco.</div><div class="l">rescisso disces conponere nomine versum:</div><div class="l">Lucili vatis sic imitator eris.</div></div><div class="textpart" id="index.xml-body.1_div.1_div.17"><h3><span class="headingNumber">1.17. </span><span class="head"><span class="add">⟨AUSONIUS THEONI⟩</span></span></h3><div class="l">AUSONIUS consul vatem resaluto Theonem.</div><div class="l">Aurea mala, Theon, set plumbea carmina mittis;</div><div class="l">unius massae quis putet has species?</div><div class="l">unum nomen utrisque, set est discrimen utrisque:</div><div class="l">poma ut mala voces, carmina verte mala. </div><div class="l">Vale beatis nomen a divis Theon,</div><div class="l">metoche set ista saepe currentem indicat.</div></div><div class="textpart" id="index.xml-body.1_div.1_div.18"><h3><span class="headingNumber">1.18. </span><span class="head">AUSONIUS HESPERIO S. D.</span></h3><div class="l">QUALIS Picenae populator turdus olivae</div><div class="l">clunes opimat cereas</div><div class="l">vel qui lucentcs rapuit de vitibus uvas,</div><div class="l">pendetque nexus retibus,</div><div class="pagebreak" id="index.xml-pb-d30e1661">[Page v.2.p.62]</div><div class="l">quae vespertinis Militant nebulosa sub horis</div><div class="l">vel mane tenta roscido:</div><div class="l">tales hibernis ad te de saepibus, ipsos</div><div class="l">capi volentes, misimus</div><div class="l">bis denos; tot enim crepero sub lucis eoae</div><div class="l">praeceps volatus intulit. </div><div class="l">tum, quas vicinae suggessit praeda lacunae,</div><div class="l">anites maritas iunximus,</div><div class="l">remipedes, lato populantes caerula rostro</div><div class="l">et crure rubras Punico,</div><div class="l">iricolor vario pinxit quas pluma colore,</div><div class="l">collum columbis aemulas,</div><div class="l">Defrudata meae non sunt haec fercula mensae:</div><div class="l">vescente te fruimur magis.</div><div class="l">Vale bene, ut valeam.</div></div><div class="textpart" id="index.xml-body.1_div.1_div.19"><h3><span class="headingNumber">1.19. </span><span class="head">AUSONIUS AD PATREM DE SUSCEPTO FILIO</span></h3><div class="l">CREDIDERAM nil posse meis adfectibus addi,</div><div class="l">quo, venerande pater, diligerere magis,</div><div class="l">accessit (grates superis medioque nepoti,</div><div class="l">bina dedit nostris qui iuga nominibus) </div><div class="l">accessit titulus, tua quo reverentia crescat,</div><div class="l">quo doceam natum, quid sit amare patrem.</div><div class="l">ipse nepos te fecit avum: mihi filius idem</div><div class="l">et tibi ego: hoc nato nos sumus ambo patres,</div><div class="l">nec iam sola mihi pietas mea suadet amorem:</div><div class="l">nomine te gemini iam genitoris amo. </div><div class="l">quippe tibi aequatus videor, quia parvulus isto</div><div class="l">nomine honoratum me quoque nobilitat:</div><div class="pagebreak" id="index.xml-pb-d30e1721">[Page v.2.p.64]</div><div class="l">non aetas quia nostra eadem: nam subparis aevi</div><div class="l">sum tibi ego et possum fratris habere vicem,</div><div class="l">nec tantum nostris spatium interponitur annis, </div><div class="l">quanta solent alios tempora dividere,</div><div class="l">vidi ego natales fratrum distare tot annis,</div><div class="l">quot nostros: aevum nomina non onerant,</div><div class="l">pulchra iuventa tibi senium sic iungit, ut aevum</div><div class="l">quod prius est maneat, quod modo ut incipiat. </div><div class="l">et placuisse reor geminis aetatibus, ut se</div><div class="l">non festinato tempore utraque daret,</div><div class="l">leniter haec flueret, haec non properata veniret,</div><div class="l">maturam frugem flore manente ferens,</div><div class="l">annos me nescire tuos, pater optime, testor </div><div class="l">totque putare tuos, quot reor esse meos.</div><div class="l">nesciat hos natus, numeret properantior heres,</div><div class="l">testamenta magis quam pia vota fovens</div><div class="l">exemploque docens pravo iuvenescere natos,</div><div class="l">ut nolint patres se quoque habere senes. </div><div class="l">verum ego primaevo genitus genitore fatebor</div><div class="l">subparis haec aevi tempora grata mihi.</div><div class="l">debeo quod natus, suadet pia cura nepotis</div><div class="l">addendum patri, quo veneremur avum.</div><div class="l">tu quoque, mi genitor, geminata vocabula gaude, </div><div class="l">nati primaevi nomine factus avus.</div><div class="l">exiguum, quod avus: faveant pia numina divum</div><div class="l">deque nepote suo fiat avus proavus,</div><div class="l">largius et poterunt producere fata senectam:</div><div class="l">set rata vota reor, quae moderata, magis. </div><div class="pagebreak" id="index.xml-pb-d30e1780">[Page v.2.p.66]</div></div><div class="textpart" id="index.xml-body.1_div.1_div.20"><h3><span class="headingNumber">1.20. </span><span class="head">PATER AD FILIUM CUM TEMPORIBUS TYRANNICIS IPSE TREVERIS REMANSISSET ET FILIUS AD PNTHIAM PROFECTUS ESSET. Hoc INCOHATUM NEQUE INPLETUM SIC DE LITURARIIS SCRIPTUM</span></h3><div class="gap"> [...]</div><div class="l">debeo et hanc nostris, fili dulcissime, curis</div><div class="l">historiam: quamquam titulo non digna sereno</div><div class="l">anxia maestarum fuerit querimonia rerum.</div><div class="l">Iam super egelidae stagnantia terga Mosellae</div><div class="l">protulerat te, nate, ratis maestique parentis </div><div class="l">oscula et amplexus discreverat invidus amnis,</div><div class="l">solus ego et quamvis coetu celebratus amico</div><div class="l">solus eram profugaeque dabam pia vota carinae</div><div class="l">solus adhuc te, nate, videns; celerisque remulci</div><div class="l">culpabam properos adverso flumine cursus. </div><div class="l">quis fuit ille dies? non annus longior ille est,</div><div class="l">Attica quem docti collegit cura Metonis.</div><div class="l">desertus vacuis solisque exerceor oris.</div><div class="l">nunc ego pubentes salicum deverbero frondes,</div><div class="l">gramineos nunc frango toros viridesque per ulvas </div><div class="l">lubrica substratis vestigia libro lapidis,</div><div class="l">sic lux prima abiit, sic altera meta diei,</div><div class="l">sic geminas alterna rotat vertigo tenebras,</div><div class="l">sic alias: totusque mihi sic annus abibit,</div><div class="l">restituant donec tua me tibi fata parentem. </div><div class="l">hac ego condicione licet vel morte paciscar,</div><div class="l">dum decores suprema patris tu, nate, superstes.</div></div><div class="pagebreak" id="index.xml-pb-d30e1831">[Page v.2.p.80]</div><div class="textpart" id="index.xml-body.1_div.1_div.21"><h3><span class="headingNumber">1.21. </span><span class="head">AUSONIUS PONTIO PAULINO FILIO CUM ILLE MISISSET POEMATIUM VERSIBUS PLURIMIS DE REGIBUS EX TRANQUILLO COLLECTIS</span></h3><div class="l">Condiderat iam Solis equos Tartesia Calpe</div><div class="l">stridebatque freto Titan iam segnis Hibero:</div><div class="pagebreak" id="index.xml-pb-d30e1840">[Page v.2.p.82]</div><div class="l">iam succedentes quatiebat Luna inveneas,</div><div class="l">vinceret ut tenebras radiis velut aemula fratris;</div><div class="l">iam volucres hominumque genus superabile curis </div><div class="l">mulcebant placidi tranquilla oblivia somni;</div><div class="l">transierant Idus, medius suprema December</div><div class="l">tempora venturo properabat iungere Iano;</div><div class="l">et nonas decimas ab se Nox longa Kalendas</div><div class="l">iugiter acciri celebranda ad festa iubebat. </div><p>Nescis, puto, quid velim tot versibus dicere, medius fidius neque ego bene intellego: tamen suspieor. iam prima nox erat ante diem nonum decimum kal. Iam, eum redditae sunt mihi litterae tuae oppido quam litteratae. his longe iucundissimum poema subdideras, quod de tribus Suetonii libris, quos ille de regibus dedit, in epitomen coegisti tanta elegantia, solus ut mihi videare adsecutus, quod contra rerum naturam est, brevitas ut obscura non esset, in his versibus ego ista collegi:</p><div class="l">Europamque Asiamque duo vel maxima terrae</div><div class="l">membra, quibus Libyam dubie Sallustius addit</div><div class="l">Europae adiunctam, possit cum tertia dici,</div><div class="l">regnatas multis, quos fama oblitterat et quos</div><div class="l">barbara Romanae non tradunt nomina linguae — </div><div class="l">Illibanum Numidamque Avelim Parthumque Vononem</div><div class="l">et Cara num, Pellaea dedit qui nomina regum,</div><div class="pagebreak" id="index.xml-pb-d30e1874">[Page v.2.p.84]</div><div class="l">quique magos docuit mysteria vana Nechepsos</div><div class="l">et qui regnavit sine nomine moxque Sesostris <span class="gap"> [...]</span></div><p>Haec tu quam perite et concinne, quam modulate et dulciter, ita iuxta naturam Romanorum accentuum enuntiasti, ut tamen veris et primigenis vocibus sua fastigia non perirent, iam quid de eloquentia dicam? liquido adinrare possum nullum tibi ad poeti eam facundiam Romanae iuventutis aequari: certe ita mihi videri, si erro, pater sum, fer me et noli exigere iudicium obstante pietate, verum ego cum pie diligam, sineere et severe iudieo. adfice me, oro, tali munere frequenter, quo et oblector et honoror. accessit tibi ad artem poetieam mellea adulatio, quid enim aliud agunt:</p><div class="l">Audax Icario qui fecit nomina ponto</div><div class="l">et qui Chalcidicas moderate enavit ad arces,</div><p>nisi ut tu vegetam et sublimem alacritatem tuam temeritatem voces, me vero, et consultum et quem filius debeat imitari, salutari prudentia praeditum dicas? quod equidem contra est. nam tu summa sic adpetis, ut non decidas: senectus mea satis habet, si consistat. haec ad te breviter et illico vesperis illius secuto mane dictavi; ita enim tabellarius tuus, ut epistulam <span class="pagebreak" id="index.xml-pb-d30e1890">[Page v.2.p.86]</span> referret, instabat, nam si mihi otium fuerit, oblectabile negotium erit ad te prolixius delirare, te ut eliciam, mihi ut satisfaciam. vale.</p></div><div class="textpart" id="index.xml-body.1_div.1_div.22"><h3><span class="headingNumber">1.22. </span><span class="head">AUSONIUS PAULINO sal. PL. D.</span></h3><div class="l">PAULINO Ausonius, metrum sic suasit, ut esses</div><div class="l">tu prior et nomen praegrederere meum,</div><div class="l">quamquam et fastorum titulo prior et tua Romae</div><div class="l">praecessit nostrum sella curulis ebur,</div><div class="l">et, quae iamdudum tibi palma poetica pollet, </div><div class="l">lemnisco ornata est, quo mea palma caret,</div><div class="l">longaevae tantum superamus honore senectae.</div><div class="l">quid refert? cornix non ideo ante evenum;</div><div class="l">nec quia mille annos vivit Gangeticus ales,</div><div class="l">vincit centum oculos, regie pavo, tuos. </div><div class="l">ccdimus ingenio, quantum praccedimus aevo;</div><div class="l">adsurgit Musae nostra Camena tuae.</div><div class="l">Vive, vale et totidem venturos consere ianos,</div><div class="l">quot tuus aut noster conseruere patres.</div></div><div class="textpart" id="index.xml-body.1_div.1_div.23"><h3><span class="headingNumber">1.23. </span><span class="head">AUSONIUS PAULINO SUO sal. PL. D.</span></h3><p>Quanto me adfecit beneficio non delata equidem, sed suscepta mea querimonia, Pauline fili! veritus displicuisse oleum, quod miseras, munus iterasti, addito etiam Barcinonensis muriae condimento cumulatius <span class="pagebreak" id="index.xml-pb-d30e1929">[Page v.2.p.88]</span> praestitisti, scis autem me id nomen muriae. quod in usu vulgi est, nec solere nec posse dicere, cum scientissimi veterum et Graeca vocabula fastidientes Latinum in gari appellatione non habeant, sed ego, quocumque nomine liquor iste sociorum vocatur, </p><blockquote class="blockquote"><div class="l">Iam patinas implebo meas, ut parcior ille</div> <div class="l">maiorum mensis applaria sucus inundet.</div></blockquote><p> Quid autem tam amabile tamque hospitale, quam quod tu, ut me participes, delicias tuas in ipsa primitiarum novitate defrudas? o melle dulcior, o Gratiarum venustate festivior, o ab omnibus patrio stringende complexu! sed haec atque alia huius modi documenta liberalis animi aliquis fortasse et aliquando, quamvis rarus: illud de epistularum tuarum eruditione, de poematis iucunditate, de inventione et concinnatione iuro omnia nulli umquam imitabile futurum, etsi fateatur mutandum, de quo opusculo, ut iubes, faciam, exquisitim universa limabo et quamvis per te manus summa contigerit, caelum superfluae expolitionis adhibebo, magis ut tibi paream, quam ut perfectis aliquid adiciam. Interea tamen, ne sine corollario poetico tabellarius tuus rediret, paucis iambicis praeludendum <span class="pagebreak" id="index.xml-pb-d30e1940">[Page v.2.p.90]</span> putavi, dum illud, quod a me heroico metro desideras, incohatur. isti tamen, ita te et Hesperium salvos habeam, quod spatio lucubratiunculae unius effusi, quamquam hoc ipsi de se probabunt, tamen nihil diligentiae ulterioris habuerunt, vale.</p><div class="l">Iambe Parthis et Cydonum spiculis,</div><div class="l">iambe pinnis alitum velocior,</div><div class="l">Padi mentis impetu torrentior,</div><div class="l">magna sonorae grandinis vi densior,</div><div class="l">flammis corusci fulminis vibratior, </div><div class="l">iam nunc per auras Persei talaribus</div><div class="l">petasoque ditis Arcados vectus vola. si vera</div><div class="l">fama est Hippocrene, quam pedis</div><div class="l">pulsu citatam cornipes fudit fremens,</div><div class="l">tu, fonte in ipso procreatus Pegasi, </div><div class="l">primus novorum metra iunxisti pedum</div><div class="l">sanctisque Musis concinentibus novem</div><div class="l">caedem in draconis concitasti Delium.</div><div class="l">Fer hanc salutem praepes et volucripes</div><div class="l">Paulini ad usque moenia, Hebromagum loquor, </div><div class="l">et protinus, iam si resumptis viribus</div><div class="l">alacri refecti corporis motu viget,</div><div class="l">salvere iussum mox reposce mutuum,</div><div class="l">nihil moreris iamque, dum loquor, redi,</div><div class="l">imitatus illum stirpis auctorem tuae, </div><div class="l">triplici furentem qui Chimaeram incendio</div><div class="l">supervolavit tutus igne proximo,</div><div class="l">dic <span class="q">‘te valere,’</span> dic: “salvere te iubet</div><div class="l">amicus et vicinus et fautor tuus,</div><div class="pagebreak" id="index.xml-pb-d30e1995">[Page v.2.p.92]</div><div class="l">honoris auctor, altor ingenii tui.” </div><div class="l">dic et magister, dic parens, dic omnia</div><div class="l">blanda atque sancta caritatis nomina,</div><div class="l">haveque dicto dic vale, actutum et redi.</div><div class="l">Quod si rogabit, quid super scriptis novis</div><div class="l">maturus aevi nec rudis diiudicem: </div><div class="l">nescire dices, sed paratum iam fore</div><div class="l">heroicorum versuum plenum, essedum.</div><div class="l">cui subiugabo de molarum ambagibus,</div><div class="l">qui machinali saxa volvunt pondere,</div><div class="l">tripedes caballos terga ruptos verbere, </div><div class="l">his ut vehantur tres sodales nuntii,</div><div class="l">fors et rogabit, quos sodales dixeris</div><div class="l">simul venire? dic: “Trinodem dactylum</div><div class="l">vidi paratum crucianti canthcrio:</div><div class="l">spondeus illi lentipes ibat comes, </div><div class="l">paribus moratur qui locis cursum meum,</div><div class="l">mihique similis, semper adversus tamen,</div><div class="l">nec par, nec impar, qui trochacus dicitur.”</div><div class="l">Haec fare cursim nec moratus pervola,</div><div class="l">a liquid reportans interim munusculi </div><div class="l">de largitate musici promptarii.</div></div><div class="textpart" id="index.xml-body.1_div.1_div.24"><h3><span class="headingNumber">1.24. </span><span class="head">AUSONIUS PAULINO SUO sal. PL. D.</span></h3><p>multas et frequentes mihi gratiae tuae causas et occasio subinde nata concinnat et naturae tuae facilitas benigna conciliat, Pauline fili. nam quia nihil <span class="pagebreak" id="index.xml-pb-d30e2047">[Page v.2.p.94]</span> poscente me abnuis, magis acuis procaciam quam retundis: ut nunc quoque in causa Philonis procuratoris quondam mei experiere, qui apud Hebroniagmn conditis mercibus, quas per agros diversos coemit, concesso ab hominibus tuis usus hospitio, inmature periclitatur expelli, quod nisi indulseris rogante me, ut et mora habitandi ad commodum suum utatur et nauso aliave qua navi usque ad oppidum praebita frugis aliquantum nostrae advehi possit, Lucaniacus ut inopia liberetur mature: tota illa familia hominis litterati non ad Tullii frumentariam, sed ad Cureulionem Plauti pertinebit.</p><p>Hoc quo facilius impetrarem, aut quo maiorem verereris molestiam, si negares, concinnatam iambis signatamque ad te epistulam misi, ne subornatum diceres tabellarium, si ad te sine signi fide veniret, signavi autem, non, ut Plautus ait, <span class="blockquote">Per ceram et linum 1 litterasque interpretes;</span> sed per poeticum characterem: magis notam inustam, quam signum impressum iudicares.</p><div class="l">Philon, meis qui vilicatus praediis,</div><div class="l">ut ipse vult, <span lang="grc" class="foreign">ἐπίτροποσ</span>,</div><div class="l">(nam gloriosum Graeculus nomen putat.</div><div class="l">quod sermo fucat Dorius)</div><div class="pagebreak" id="index.xml-pb-d30e2065">[Page v.2.p.96]</div><div class="l">suis querellis adserit nostras preces, </div><div class="l">quas ipse lentus prosequor. </div><div class="l">videbis ipsum, qualis adstet comminus,</div><div class="l">imago fortunae suae,</div><div class="l">carnis, comosus, hispidus, trux, atribux,</div><div class="l">Terentianus Phormio,</div><div class="l">horrens capillis ut marinus asperis</div><div class="l">echinus aut versus mei.</div><div class="l">hic saepe falsus messibus vegrandibus</div><div class="l">nomen perosus vilici,</div><div class="l">semente sera sive multum praecoqua </div><div class="l">et siderali inscitia</div><div class="l">caelum lacessens seque culpae subtrahens</div><div class="l">reos peregit caelites.</div><div class="l">non cultor instans, non arator gnaruris,</div><div class="l">promusque quam condus magis, </div><div class="l">terram infidelem nec feracem criminans</div><div class="l">negotiari maluit</div><div class="l">mercator quo <span class="add">⟨libet⟩</span> foro venalium,</div><div class="l">mutator ad Graecam fidem,</div><div class="l">sapiensque supra Graeciae septem viros </div><div class="l">octavus accessit sophos.</div><div class="l">et nunc paravit1 triticum casco sale</div><div class="l">novusque pollet emporus;</div><div class="l">adit inquilinos, rura, vicos, oppida</div><div class="l">soli et sali commercio; </div><div class="l">acatis, phaselis, lintribus, stlattis, rate</div><div class="l">Tarnim et Garumnam permeat</div><div class="pagebreak" id="index.xml-pb-d30e2128">[Page v.2.p.98]</div><div class="l">ac lucra damnis, damna mutans fraudibus</div><div class="l">se ditat et me pauperat.</div><div class="l">Is nunc ad usque vectus Hebromagum tuam .</div><div class="l">sedem locavit mercibus,</div><div class="l">ut inde nauso devehat<span class="add">⟨ur triticum 1⟩</span></div><div class="l">nostros in usus, ut refert,</div><div class="l">hunc ergo paucis ne graveris hospitem</div><div class="l"><span class="add">⟨cura diebus ut meet,⟩</span></div><div class="l">adactus ut mox navis auxilio tuae</div><div class="l">ad usque portus oppidi</div><div class="l">iam iam Perusina, iam Saguntina fame</div><div class="l">Lucaniacum liberet.</div><div class="l">Hoc si impetratum munus abs te accepero, </div><div class="l">prior colere quam Ceres:</div><div class="l">Triptolemon olim, sive Epimenidem vocant,</div><div class="l">aut viliconum Buzygem,</div><div class="l">tuo locabo postferendos numini,</div><div class="l">nam munus hoc fiet tuum. </div></div><div class="textpart" id="index.xml-body.1_div.1_div.25"><h3><span class="headingNumber">1.25. </span><span class="head">AN EUNDEM CUM ILLE AD ALIA MAGIS RESPONDERET NEQUE SE VENTURUM POL1.ICERETUR</span></h3><div class="l">discutimus, Pauline, iugum, quod nota fovebat</div><div class="l">temperies, leve quod positu et venerabile iunctis</div><div class="l">tractabat paribus Concordia mitis habenis;</div><div class="l">quod per tam longam seriem volventibus annis</div><div class="l">fabula non umquam, numquam qucrimonia movit, </div><div class="l">nulla querella loco pepulit, non ira nec error </div><div class="pagebreak" id="index.xml-pb-d30e2187">[Page v.2.p.100]</div><div class="l">nec quae conpositis male suadac credula causis</div><div class="l">concinnat veri similes suspicio culpas;</div><div class="l">tam placidum, tam mite iugum, quod utrique parentes</div><div class="l">ad senium nostri traxere ab origine vitae </div><div class="l">inpositumque piis heredibus usque manere</div><div class="l">optarunt, dum longa dies dissolveret aevum,</div><div class="l">et mansit, dum laeta fides nec cura laborat</div><div class="l">offleii servare vices, set sponte feruntur</div><div class="l">incustoditum sibi continuantia cursum. </div><div class="l">Hoc tam mite iugum docili cervice subirent</div><div class="l">Martis equi stabuloque feri Diomedis abacti</div><div class="l">et qui mutatis ignoti Solis habenis</div><div class="l">fulmineum Phaethonta Pado mersere iugales,</div><div class="l">discutitur, Pauline, tamen: nec culpa duorum</div><div class="l">ista, set unius tantum tua. namque ego semper</div><div class="l">contenta cervice feram, consorte laborum</div><div class="l">destituor, nec tam promptum gestata duobus</div><div class="l">unum deficiente pari perferre sodalem,</div><div class="l">non animus viresque labant, sed iniqua ferendo </div><div class="l">condicio est oneri, cum pondus utrumque relicto</div><div class="l">ingruit acceduntque alienae pondera librae,</div><div class="l">sic pars aegra hominis trahit ad contagia sanum</div><div class="l">corpus et exigui quamvis discrimine membri</div><div class="l">tota per innumeros artus eonpago vacillat. </div><div class="l">obruar usque tamen, veteris ne desit amici</div><div class="l">me durante fides memorique ut fixa sub aevo</div><div class="l">restituant profugum, solacia cassa, sodalem.</div><div class="l">Inpie, Pirithoo disiungere Thesea posses</div><div class="l">Euryalumque suo socium secernere Niso; </div><div class="pagebreak" id="index.xml-pb-d30e2249">[Page v.2.p.102]</div><div class="l">te suadente fugam Pylades liquissct Oresten</div><div class="l">nec custodisset Siculus vadimonia Damon.</div><div class="l">quantum obleetamen populi, quae vota bonorum</div><div class="l">sperato fraudata bono! gratantia cuncti</div><div class="l">verba loquebantur: iam nomina nostra parabant </div><div class="l">inserere antiquis aevi melioris amicis.</div><div class="l">cedebat Pylades, Phrygii quoque gloria Nisi</div><div class="l">iam minor et promissa obiens vadimonia Damon.</div><div class="l">nos documenta magis felicia, qualia magnus</div><div class="l">Scipio longaevique dedit sapientia Laeli: </div><div class="l">nos studiis animisque isdem miracula cunctis,</div><div class="l">hoc maiora, pares fuimus quod dispare in aevo.</div><div class="l">ocius illa iugi fatalis solvere lora</div><div class="l">Pellaeum potuisse ducem reor, abdita opertis</div><div class="l">principiis et utroque caput celantia nodo.</div><div class="l">Grande aliquod verbum nimirum diximus, ut se</div><div class="l">inferret nimiis vindex Rhamnusia votis;</div><div class="l">Arsacidae ut quondam regis non laeta triumphis</div><div class="l">grandia verba premens ultrix dea Medica belli</div><div class="l">sistere Cecropidum in terris monumenta paranti </div><div class="l">obstitit et Graio iam iam Agenda tropaeo</div><div class="l">ultro etiam victis Nemesis stetit Attica Persis.</div><div class="l">Quae tibi Romulidas proceres vexare libido est?</div><div class="l">in Medos Arabasque tuos per nubila et atrum</div><div class="l">perge chaos: Romana procul tibi nomina sunto. </div><div class="pagebreak" id="index.xml-pb-d30e2302">[Page v.2.p.104]</div><div class="l">illic quaere alios oppugnatum sodales,</div><div class="l">livor ubi iste tuus ferrugineumque venenum</div><div class="l">opportuna tuis inimicat pectora fucis.</div><div class="l">Paulinum Ausoniumque, viros, quos sacra Quirini</div><div class="l">purpura et auratus trabeae volavit amictus, </div><div class="l">non decet insidiis peregrinae cedere divae.</div><div class="l">Quid queror coique insector crimina monstri?</div><div class="l">occidui me ripa Tagi, me Punica laedit</div><div class="l">Barcino, me bimaris iuga ninguida Pyrenaei.</div><div class="l"><span class="add">⟨laedis et ipse tuos qui deseris ultro, relictis⟩</span> <span class="note" id="Note1"><span class="noteLabel">Note: </span>supplied by the translator:</span></div><div class="l">moenibus et patrio forsan quoque vestis et oris </div><div class="l"><span class="add">⟨more, interque novos qui nunc versaris amicos⟩</span> <span class="note" id="Note2"><span class="noteLabel">Note: </span>supplied by the translator </span></div><div class="l">quemque suo longe dirimat provincia tractu</div><div class="l">trans montes solemque alium, trans flumina et urbes</div><div class="l">et quod terrarum caelique extenditur inter</div><div class="l">Emeritensis Anae lataeque fluenta Garunmae.</div><div class="l">Quod si intervalli spatium tolerabile limes </div><div class="l">poneret exiguus (quamvis longa omnia credant,</div><div class="l">qui simul esse volunt), faceret tamen ipsa propinquos</div><div class="l">cura locos, mediis iungens distantia verbis;</div><div class="l">Santonus ut sibi Burdigalam, mox iungit Aginnum</div><div class="l">illa sibi et populos Aquitanica rura eolentes; </div><div class="l">utque duplex Arelas Alpinae tecta Viennae,</div><div class="l">Narbonemque pari spatio sibi conserit, et mox</div><div class="l">quinquiplicem socias tibi, Martie Narbo, Tolosam.</div><div class="l">hoc mihi si spatium vicinis moenibus esset,</div><div class="pagebreak" id="index.xml-pb-d30e2370">[Page v.2.p.106]</div><div class="l">tunc ego te ut nostris aptum conplectcrer uluis</div><div class="l">adflaretque tuas aures nostrae aura loquellae.</div><div class="l">Nunc tibi trans Alpes et marmoream Pyrenen</div><div class="l">Caesarea est Augusta domus, Tyrrhenica propter</div><div class="l">Tarraco et ostrifero super addita Barcino ponto:</div><div class="l">me iuga Burdigala,1 trino me flumina coetu </div><div class="l">secernunt turbis popularibus otiaque inter</div><div class="l">vitiferi exercent colles laetumque colonis</div><div class="l">uber agri, tum prata virentia, tum nemus umbris</div><div class="l">mobilibus celebrique frequens ecclesia vieo</div><div class="l">totquc mea in Novaro sibi proxima praedia pago, </div><div class="l">dispositis totum vicibus variata per annum,</div><div class="l">egelidae ut tepeant hiemes rabidosque per aestus</div><div class="l">adspirent tenues frigus subtile Aquilones.</div><div class="l">te sine set nullus grata vice provenit annus,</div><div class="l">ver pluvium sine flore fugit, Canis aestifer ardet, </div><div class="l">nulla autumnales variat Pomona sapores</div><div class="l">effusaque hiemem contristat Aquarius unda.</div><div class="l">agnoscisne tuam, Ponti dulcissime, culpam?</div><div class="l">nam mihi certa fides nec conmutabilis umquam</div><div class="l">Paulini illius veteris reverentia durat </div><div class="l">quaeque meoque tuoque fuit concordia patri,</div><div class="l">si tendi facilis cuiquam fuit arcus Ulixei</div><div class="l">aut praeter dominum vibrabilis ornus Achilli,</div><div class="l">nos quoque tam longo Rhamnusia foedere solvet.</div><div class="pagebreak" id="index.xml-pb-d30e2423">[Page v.2.p.108]</div><div class="l">Set cur tam maesto sero tristia carmina versu </div><div class="l">et non in meliora animus se vota propinquat?</div><div class="l">sit procul iste metus, certa est fiducia nobis,</div><div class="l">si genitor natusque dei pia verba volentum</div><div class="l">accipiat, nostro reddi te posse precatu,</div><div class="l">ne sparsam raptamque domum lacerataque centum</div><div class="l">per dominos veteris Paulini regna fleamus </div><div class="l">teque vagum toto quam longa Hispania tractu,</div><div class="l">inmemorem veterum peregrinis fidere amicis.</div><div class="l">Adcurre, o nostrum decus, o mea maxima cura,</div><div class="l">votis ominibusque bonis precibusque vocatus, </div><div class="l">adpropcra, dum tu iuvenis, dum nostra senectus</div><div class="l">servat inexhaustum tibi gratificata vigorem.</div><div class="l">ecquando iste meas inpellet nuntius aures?</div><div class="l">“ Ecce tuus Paulinus adest: iam ninguida linquit</div><div class="l">oppida Hiberorum, Tarbllica iam tenet arva, </div><div class="l">Hebromagi iam tecta subit, iam praedia fratris</div><div class="l">vicina ingreditur, iam labitur amne .secundo</div><div class="l">iamque in conspectu est: iam prora obvertitur amni:</div><div class="l">ingressusque sui celebrata per ostia portus</div><div class="l">totum occursantis populi praevertitur agmen </div><div class="l">et sua praeteriens iam iam tua limina pulsat.”</div><div class="l">Credimus an, qui amant, ipsi sibi somnia fingunt?</div><div class="pagebreak" id="index.xml-pb-d30e2472">[Page v.2.p.110]</div></div><div class="textpart" id="index.xml-body.1_div.1_div.26"><h3><span class="headingNumber">1.26. </span><span class="head">AD EUNDEM PONTIUM PAULINUM EPISTULA SUBINDE SCRIPTA</span></h3><div class="l">PROXIMA quae nostrae fuerat querimonia chartae,</div><div class="l">credideram quod te, Pauline, inflectere posset</div><div class="l">eliceretque tuam blanda obiurgatio vocem.</div><div class="l">set tu, iuratis velut alta silentia sacris</div><div class="l">devotus teneas, perstas in lege tacendi. </div><div class="l">non licet? anne pudet, si quis tibi iure paterno</div><div class="l">vivat amicus adhuc maneasque obnoxius heres?</div><div class="l">ignavos agitet talis timor, at tibi nullus</div><div class="l">sit metus et morem missae acceptaeque salutis</div><div class="l">audacter retine, vel si tibi proditor instat </div><div class="l">aut quaesitoris gravior censura finietur,</div><div class="l">occurre ingenio, quo saepe occulta teguntur.</div><div class="l">Thraeicii quondam quam saeva licentia regis</div><div class="l">fecerat elinguem, per licia texta querellas</div><div class="l">edidit et tacitis mandavit crimina telis. </div><div class="l">et pudibunda suos malo commisit amores</div><div class="l">virgo nec erubuit tacituro conscia pomo.</div><div class="l">depressis scrobibus vitium regale minister</div><div class="l">credidit idque diu texit fidissima tellus:</div><div class="l">inspirata dehinc vento cantavit harundo. </div><div class="l">lacte incide notas: arescens charta tenebit</div><div class="l">semper inaspicuas; prodentur scripta favillis.</div><div class="l">vel Laccdaemoniam scytalen imitare, libelli</div><div class="l">segmina Pergamei tereti circumdata ligno</div><div class="pagebreak" id="index.xml-pb-d30e2526">[Page v.2.p.112]</div><div class="l">perpetuo inscribens versu, «pii deinde solutus, </div><div class="l">non respondentes sparso dabit ordine formas,</div><div class="l">donec consimilis ligni replicetur in orbem.</div><div class="l">Innumcras possum celandi ostendere formas</div><div class="l">et clandestinas veterum reserare loquellas:</div><div class="l">si prodi, Pauline, times nostraeque vereris </div><div class="l">crimen amicitiae; Tanaquil tua nesciat istud,</div><div class="l">tu contemne alios nec dedignare parentem</div><div class="l">adfari verbis, ego sum tuus altor ei ille</div><div class="l">praeceptor, primus veterum largitor honorum,</div><div class="l">primus in Aonidum qui te collegia duxi. </div></div><div class="textpart" id="index.xml-body.1_div.1_div.27"><h3><span class="headingNumber">1.27. </span><span class="head">CUM PONTIUS PAULINUS IUNIOR QUARTIS IAM LITTERIS NON RESPONDISSET SIC AD EUM SCRIPTUM EST</span></h3><div class="l">quarta tibi haec notos detexit epistula questus,</div><div class="l">Pauline, et blando residem sermone lacessit.</div><div class="l">officium set nulla pium mihi pagina reddit,</div><div class="l">fausta salutigeris adscribens orsa libellis,</div><div class="l">unde istam meruit non felix charta repulsam, </div><div class="l">spernit tam longo cessatio quam tua fastu?</div><div class="l">hostis ab hoste tamen per barbara verba salutem</div><div class="l">accipit et Salve mediis intervenit armis,</div><div class="l">respondent et saxa homini et percussus ab antris</div><div class="l">sermo redit, redit et nemorum vocalis imago; </div><div class="pagebreak" id="index.xml-pb-d30e2574">[Page v.2.p.114]</div><div class="l">litorei clamant scopuli, dant murmura rivi,</div><div class="l">Hyblacis apibus saepes depasta susurrat.</div><div class="l">est et harundineis modulatio musica ripis</div><div class="l">cumque suis loquitur tremulum coma pinea ventis,</div><div class="l">incubuit foliis quotiens levis curus acutis, </div><div class="l">Dindyma Gargarico respondent cantica luco.</div><div class="l">nil inlitum natura dedit, non aeris ales</div><div class="l">quadrupedesve silent, habet et sua sibila serpens,</div><div class="l">et pecus aequoreum tenui vice vocis anhelat.</div><div class="l">cymbala dant flictu sonitum, dant pulpita saltu </div><div class="l">icta pedum, tentis reboant cava tympana tergis;</div><div class="l">Isiacos agitant Mareotica sistra tumultus</div><div class="l">nec Dodonaci cessat tinnitus aeni,</div><div class="l">in numerum quotiens radiis ferientibus ictae</div><div class="l">respondent dociles modulato verbere pelves. </div><div class="l">Tu velut Oebaliis habites taciturnus Amyclis</div><div class="l">aut tua Sigalion Aegyptius oscula signet,</div><div class="l">obnixum, Pauline, taces, agnosco pudorem,</div><div class="l">quod vitium fovet ipsa suum cessatio iugis,</div><div class="l">dumque pudet tacuisse diu, placet officiorum </div><div class="l">non servare vices; et amant longa otia culpam,</div><div class="l">quis prohibet Salve atque Vale brevitate parata</div><div class="l">scribere felicesque notas mandare libellis?</div><div class="l">non ego, longinquos ut texat pagina versus,</div><div class="l">postulo multiplicique oneret sermone tabellas. </div><div class="pagebreak" id="index.xml-pb-d30e2627">[Page v.2.p.116]</div><div class="l">una fuit tantum, qua respondere Lacones</div><div class="l">littera, et irato regi placuere negantes,</div><div class="l">est etenim comis brevitas: sic fama renatum</div><div class="l">Pythagoram docuisse refert, cum multa loquaces</div><div class="l">ambiguis sererent verbis, contra omnia solum </div><div class="l">Est, respondebat, vel Non. o certa loquendi</div><div class="l">regula! nam brevius nihil est et plenius istis,</div><div class="l">quae firmata probant aut infirmata relidunt.</div><div class="l">nemo silens placuit, multi brevitate loquendi.</div><div class="l">Verum ego quo stulte dudum spatiosa locutus </div><div class="l">provehor? ut diversa sibi vicinaque culpa est!</div><div class="l">multa loquens et cuncta silens non ambo placemus.</div><div class="l">nec possum reticere, iugum quod libera numquam</div><div class="l">fert pietas nec amat blandis postponere verum,</div><div class="l">vertisti, Pauline, tuos dulcissime mores? </div><div class="l">Vasconis hoc saltus et ninguida Pyrenaei</div><div class="l">hospitia et nostri facit hoc oblivio caeli?</div><div class="l">inprecer ex merito quid non tibi, Hiberia tellus!</div><div class="l">te populent Poeni, te perfidus Hannibal urat,</div><div class="l">te belli sedem repetat Sertorius exul.</div><div class="l">ergo meum patriaeque decus columenque senati</div><div class="l">Birbilis aut haerens scopulis Calagorris habebit,</div><div class="l">aut quae deiectis iuga per seruposa ruinis</div><div class="l">arida torrentem Sicorim despectat Hilerda?</div><div class="l">hic trabeam, Pauline, tuam Latiamque curulem </div><div class="l">constituis, patriosque istic sepelibis honores?</div><div class="l">Quis tamen iste tibi tam longa silentia suasit</div><div class="pagebreak" id="index.xml-pb-d30e2684">[Page v.2.p.118]</div><div class="l">impius? ut nullos hie vocem vertat in usus,</div><div class="l">gaudia non illum vegetent, non dulcia vatum</div><div class="l">carmina, non blandae modulatio flexa querellae, </div><div class="l">non fera, non illum peeudes, non mulceat ales,</div><div class="l">non quae pastorum nemoralibus abdita lueis</div><div class="l">solatur nostras Eeho resecuta loquellas.</div><div class="l">tristis, egens deserta eolat tacitusque pererret</div><div class="l">Alpinis conexa iugis, eeu dicitur olim </div><div class="l">mentis inops coetus hominum et vestigia vitans</div><div class="l">avia perlustrasse vagus loca Bellerophontes.</div><div class="l">Haec preeor, hanc vocem, Boeotia numina M usae,</div><div class="l">accipite et Latiis vatem revocate eamenis.</div></div><div class="textpart" id="index.xml-body.1_div.1_div.28"><h3><span class="headingNumber">1.28. </span><span class="head">AUSONIO PAULINUS</span></h3><div class="l">CONTINUVTA meae durare silentia linguae</div><div class="l">te numquam tacito memoras placitamque latebris</div><div class="l">desidiam exprobras neglectaeque insuper addis</div><div class="l">crimen amicitiae formidatamque iugalem</div><div class="l">obicis et durum iacis in mea viscera versum. </div><div class="l">parce, precor, lacerare tuum, nec amara paternis</div><div class="l">admiscere velis, eeu melle absinthia, verbis.</div><div class="l">Cura mihi semper fuit et manet officiis te</div><div class="l">omnibus excolere, adfectu observare fideli,</div><div class="l">non umquam tenui saltim tua gratia naevo </div><div class="l">conmaculata mihi est; ipso te laedere vultu</div><div class="l">semper et incauta timui violare figura;</div><div class="l">eumque tua accessi, venerans mea cautius ora</div><div class="pagebreak" id="index.xml-pb-d30e2741">[Page v.2.p.120]</div><div class="l">conposui et laeto formavi lumine frontem,</div><div class="l">ne qua vel a tacito contractam pectore nubem </div><div class="l">duceret in sanctum suspicio falsa parentem.</div><div class="l">hoc mea te domus exemplo coluitque colitque</div><div class="l">inque tuum tantus nobis consensus amorem est,</div><div class="l">quantus et in Christum conexa mente colendum.</div><div class="l">Quis tua, quaeso, tuis obduxit pectora livor? </div><div class="l">quo rumore pium facilis tibi fama per aures</div><div class="l">inrupit pepulitque animum contraque vetustam</div><div class="l">experta pietate fidem nova vulnera movit,</div><div class="l">laederet ut natis placidum male suada parentem?</div><div class="l">Set mihi non fictae mens conscia simplicitatis </div><div class="l">nec patris inculti pietas rea respuit omne</div><div class="l">iumentum et falso perstringi crimine non fert,</div><div class="l">inmunis vero: gravius violatur iniquo</div><div class="l">vulnere, tam tenera offensae, quam libera culpae.</div><div class="l">Diseussisse iugum querens me, quo tibi doctis </div><div class="l">iunctus eram studiis, hoc nec gestasse quidem me</div><div class="l">adsero. namque pares subeunt iuga: nemo valenles</div><div class="l">copulat infirmis neque sunt concordia frena,</div><div class="l">si sit conpulsis mensura iugalibus inpar.</div><div class="l">si vitulum tauro vel equum committis onagro; </div><div class="l">si confers fulicas cycnis et acdona parrae,</div><div class="l">castaneis corulos; aequas viburna cupressis:</div><div class="l">me conpone tibi: vix Tullius et Maio tecum</div><div class="l">sustineant aequale iugum, si iungar amore,</div><div class="pagebreak" id="index.xml-pb-d30e2796">[Page v.2.p.122]</div><div class="l">hoc tantum tibi me iactare audebo iugalem,</div><div class="l">quo modicus sociis magno contendit habenis.</div><div class="l">dulcis amicitia aeterno mihi foedere tecum</div><div class="l">et paribus semper redamandi legibus aequat.</div><div class="l">hoc nostra cervice iugum non scaeva resolvit</div><div class="l">fabula, non terris absentia longa diremit, </div><div class="l">nec perimet, toto licet abstrahar orbe vel aevo.</div><div class="l">numquam animo divisus agam: prius ipsa recedet</div><div class="l">corpore vita meo, quam vester pectore vultus.</div><div class="l">Ego te per omne quod datum mortalibus</div><div class="l">et destinatum saeculum est, </div><div class="l">claudente donec continebor corpore,</div><div class="l">discernar orbe quamlibet,</div><div class="l">nec orbe longe nec remotum lumine</div><div class="l">tenebo fibris insitum:</div><div class="l">videbo corde, mente complectar pia </div><div class="l">ubique praesentem mihi.</div><div class="l">et cum solutus corporali carcere</div><div class="l">terraque provolavero,</div><div class="l">quo me locant axe communis pater,</div><div class="l">illic quoque animo te geram; </div><div class="l">neque finis idem, qui meo me corpore</div><div class="l">et amore laxabit tuo.</div><div class="l">mens quippe, lapsis quae superstes artubus</div><div class="l">de stirpe durat cacliti,</div><div class="l">sensus necesse est simul et adfectus suos </div><div class="l">teneat aeque ut vitam suam,</div><div class="l">et ut mori, sic oblivisci non capit,</div><div class="l">perenne vivax et memor.</div><div class="l">Vale domine illustris.</div><div class="pagebreak" id="index.xml-pb-d30e2860">[Page v.2.p.124]</div></div><div class="textpart" id="index.xml-body.1_div.1_div.29"><h3><span class="headingNumber">1.29. </span><span class="head">AUSONIO PAULINUS</span></h3><div class="l">Quarta redit duris haec iam messoribus aestas,</div><div class="l">et totiens cano bruma gelu riguit,</div><div class="l">ex quo nulla tuo mihi littera venit ab ore,</div><div class="l">nulla tua vidi scripta notata manu,</div><div class="l">ante salutifero felix quam charta libello</div><div class="l">dona negata diu multiplicata daret,</div><div class="l">trina etenim vario florebat epistula textu,</div><div class="l">set numerosa triplex pagina carmen erat.</div><div class="l">dulcia multimodis quaedam subamara querellis,</div><div class="l">anxia censurae miscuerat pietas, </div><div class="l">sed milli mite patris plus quam censoris acerbum</div><div class="l">sedit, et e blandis aspera penso animo,</div><div class="l">ista suo regerenda loco tamen et graviore</div><div class="l">vindicis heroi sunt agitanda sono.</div><div class="l">interea levior paucis praecurret iambus</div><div class="l">disere to referens mutua verba pede.</div><div class="l">Nunc elegi salvere iubent dictaque salute,</div><div class="l">ut fecere aliis orsa gradumque, silent.</div><span class="">section </span><span class="">Ausonio Paulinus</span><div class="l">Quid abdicatas in meam curam, pater,</div><div class="l">redire Musas praecipis? </div><div class="l">negant Camenis nec patent Apollini</div><div class="l">dicata Christo pectora,</div><div class="l">fuit ista quondam non ope, sed studio pari</div><div class="l">tecum mihi concordia,</div><div class="pagebreak" id="index.xml-pb-d30e2917">[Page v.2.p.126]</div><div class="l">ciere surdum Delphica Phoebum specu, </div><div class="l">vocare Musas numina, </div><div class="l">fandique munus munere indultum dei</div><div class="l">petere e nemoribus aut iugis, </div><div class="l">nunc alia mentem vis agit, maior deus,</div><div class="l">aliosque mores postulat .</div><div class="l">sibi reposeens ab homine 1 munus suum,</div><div class="l">vivamus ut vitae patri, </div><div class="l">vacare vanis, otio aut negotio,</div><div class="l">et fabulosis litteris </div><div class="l">vetat; suis ut pareamus legibus </div><div class="l">lucemque cernamus suam, </div><div class="l">quam vis sophorum callida arsque rhetorum et</div><div class="l">figmenta vatum nubilant, </div><div class="l">qui corda falsis atque vanis imbuunt</div><div class="l">tantumque linguas instruunt, </div><div class="l">nihil adferentes, ut salutem conferant,</div><div class="l">quod veritatem detegat. </div><div class="l">quid enim tenere vel bonum aut verum queant,</div><div class="l">qui non tenent summae caput, </div><div class="l">veri bonique fomitem et fontem deum, </div><div class="l">quem nemo nisi in Christo videt? </div><div class="l">Hic veritatis lumen est, vitae via,</div><div class="l">vis, mens, manus, virtus patris, </div><div class="l">sol aequitatis, fons bonorum, flos dei,</div><div class="l">natus deo, mundi sator, </div><div class="l">mortalitatis vita nostrae et mors necis.</div><div class="l">magister hic virtutium, </div><div class="l">deusque nobis atque pro nobis homo,</div><div class="l">nos induendus induit,</div><div class="l">aeterna iungens homines inter et deum </div><div class="l">in utrumque se commercia,</div><div class="l">hic ergo nostris ut suum praecordiis</div><div class="l">vibraverit eaelo iubar,</div><div class="pagebreak" id="index.xml-pb-d30e2989">[Page v.2.p.128]</div><div class="l">abstergit aegrum corporis pigri situm</div><div class="l">habitumque mentis innovat: </div><div class="l">exhaurit omne, quod iuvabat antea,</div><div class="l">castae voluptatis vice,</div><div class="l">totusque nostra iure domini vindicat</div><div class="l">et corda et ora et tempora,</div><div class="l">se cogitari, intellegi, credi, legi,</div><div class="l">se vult timeri et diligi, </div><div class="l">aestus inanes, quos movet vitae labor</div><div class="l">praesentis aevi tramite,</div><div class="l">abolet futura cum deo vitae fides.</div><div class="l">quae, quas videmur spernere, </div><div class="l">non ut profanas abicit aut viles opes,</div><div class="l">set ut magis caras monet</div><div class="l">caelo reponi ereditas Christo deo,</div><div class="l">qui plura promisit datis,</div><div class="l">contempta praesens vel mage deposita sibi</div><div class="l">multo ut rependat faenore,</div><div class="l">sine fraude custos, aucta creditoribus</div><div class="l">bonus aera reddet debitor</div><div class="l">multaque sprctam largior pecuniam</div><div class="l">restituet usura deus. </div><div class="l">Huic vacantem vel studentem et deditum,</div><div class="l">in hoc reponentem omnia</div><div class="l">ne quaeso segnem neve perversum putes</div><div class="l">nec crimineris impium,</div><div class="l">pietas abesse Christiano qui potest?</div><div class="l">namque argumentum mutuum est</div><div class="l">pietatis, esse Christianum, et impii,</div><div class="l">non esse Christo subdilum.</div><div class="l">hanc cum tenere discimus, possum tibi</div><div class="l">non exhibere, id est patri, </div><div class="l">cui cuncta sancta iura, cara nomina</div><div class="l">debere me voluit deus?</div><div class="pagebreak" id="index.xml-pb-d30e3061">[Page v.2.p.130]</div><div class="l">tibi disciplinas, dignitatem, litteras,</div><div class="l">linguae, togae, famae decus</div><div class="l">provectus, altus, institutus debeo, </div><div class="l">patrone, praeceptor, pater.</div><div class="l">Sed cur remotus tamdiu degam, arguis</div><div class="l">pioque motu irasceris,</div><div class="l">conducit istud aut necesse est aut placet:</div><div class="l">veniale, quidquid horum, erit. </div><div class="l">ignosce amanti, si geram quod expedit;</div><div class="l">gratare, si vivam, ut libet.</div><span class="">section </span><span class="">Ausonio Paulinus</span><div class="l">defore me patriis tota trieteride terris</div><div class="l">atque alium legisse vagis erroribus orbem,</div><div class="l">culta prius vestrae oblitum consortia vitae, </div><div class="l">increpitas sanctis mota pietate querellis.</div><div class="l">amplector patrio venerandos pectore motus</div><div class="l">et mihi gratandas salvis adfectibus iras.</div><div class="l">set reditum inde meum, genitor, te poscere mallem,</div><div class="l">unde dari possit, revocandum me tibi credam, </div><div class="l">cum steriles fundas non ad divina precatus,</div><div class="l">Castalidis supplex averso numine Musis?</div><div class="l">non his numinibus tibi me patriaeque reduces.</div><div class="l">surda vocas et nulla rogas (levis hoc feret aura,</div><div class="l">quod datur in nihilum) sine numine nomina Musas. </div><div class="l">inrita ventosae rapiunt haec vota procellae,</div><div class="l">quae non missa deo vacuis in nubibus haerent</div><div class="l">nec penetrant superi stelantem regis in aulam.</div><div class="pagebreak" id="index.xml-pb-d30e3120">[Page v.2.p.132]</div><div class="l">Si tibi eum mei reditus, illum adspice et ora,</div><div class="l">qui tonitru summi quatit ignea culmina caeli, </div><div class="l">qui trifido igne micat nec inania murmura miscet</div><div class="l">quique satis caelo soles largitur et imbres,</div><div class="l">qui super omne, quod est, vel in omni totus ubique,</div><div class="l">omnibus infuso rebus regit omnia Christo:</div><div class="l">quo mentes tenet atque movet, quo tempora nostra </div><div class="l">et loca disponit, quod si contraria votis</div><div class="l">constituat nostri, prece deflectendus in illa est,</div><div class="l">quae volumus. quid me accusas? si displicet actus</div><div class="l">quem gero agente deo, prius est: fiat reus auctor,</div><div class="l">cui placet aut formare meos aut vertere sensus. </div><div class="l">nam mea si reputes, quae pristina, quae tibi nota.</div><div class="l">sponte fatebor eum modo me non esse, sub illo</div><div class="l">tempore qui fuerim, quo non perversus habebar</div><div class="l">et perversus eram falsi caligine cernens,</div><div class="l">stulta dei sapiens et mortis pabula vivens. </div><div class="l">quo magis ignosci mihi fas, quia promptius ex hoc</div><div class="l">agnosci datur a summo genitore novari,</div><div class="l">quod non more meo geritur: non, arbitror, istic</div><div class="l">confessus dicar mutatae in prava notandum</div><div class="l">errorem mentis, quoniam sim sponte professus </div><div class="l">me non mente mea vitam mutasse priorem,</div><div class="l">mens nova mi,fateor, means nonmea: non meaquondam,</div><div class="l">set mea nunc auctore deo, qui, si quid in actu</div><div class="l">ingeniove meo sua dignum ad munia vidit,</div><div class="pagebreak" id="index.xml-pb-d30e3175">[Page v.2.p.134]</div><div class="l">gratia prima tibi, tibi gloria debita cedit, </div><div class="l">cuius praeceptis partum est, quod Christus amaret.</div><div class="l">Quare gratandum magis est tibi, quam queritandum,</div><div class="l">quod tuus ille, tuis studiis et moribus ortus,</div><div class="l">Paulinus, cui te non infitiare parentem,</div><div class="l">nec modo, cum credis perversum, sic mea verti </div><div class="l">consilia, ut sim promeritus Christi fore, dum sum</div><div class="l">Ausonii, feret ille tuae sua praemia laudi</div><div class="l">deque tua primum tibi deferet arbore fructum.</div><div class="l">Unde, precor, meliora putes nec maxima perdas</div><div class="l">praemia detestando tuis bona fontibus orta. </div><div class="l">non etenim mihi mens vaga, sed neque participantum</div><div class="l">vita fugax hominum, Lyciae qua scribis in antris</div><div class="l">Pcgaseum vixisse equitem, licet avia multi</div><div class="l">numine agente eolant, clari velut ante sophorum</div><div class="l">pro studiis musisque suis: ut nunc quoque, castis </div><div class="l">qui Christum sumpsere animis, agitare frequentant,</div><div class="l">non inopes animi neque de feritate legentes</div><div class="l">desertis habitare locis; sed in ardua versi</div><div class="l">sidera spectantesque deum verique profunda</div><div class="l">perspicere intenti de vanis libera curis </div><div class="l">otia amant strepitumque fori rerumque tumultus</div><div class="l">cunctaque divinis inimica negotia donis,</div><div class="l">et Christi imperiis et amore salutis, abhorrent </div><div class="l">speque fideque deum sponsa mercede sequuntur,</div><div class="l">quam referet certus non desperantibus auctor, </div><div class="l">si modo non vincant vacuis praesentia rebus,</div><div class="pagebreak" id="index.xml-pb-d30e3233">[Page v.2.p.136]</div><div class="l">quaeque videt spernat, quae non videt ut mereatur</div><div class="l">secreta ignitus penetrans caelestia sensus.</div><div class="l">namque caduca patent nostris, aeterna negantur</div><div class="l">visibus; et nunc spe sequimur,quod mente videmus, </div><div class="l">spernentes varias, rerum spectacula, formas</div><div class="l">et male corporeos bona sollicitantia visus.</div><div class="l">attamen haec sedisse illis sententia visa est,</div><div class="l">tota quibus iam lux patuit verique bonique,</div><div class="l">venturi aeternum saecli et praesentis inane. </div><div class="l">At mihi, non eadem cui gloria, cur eadem sit</div><div class="l">fama? fides voti par est, sed amoena colenti,</div><div class="l">nunc etiam et blanda posito locupletis in acta</div><div class="l">litoris, unde haec iam tam festinata locorum</div><div class="l">invidia est? utinam iustus me carpere livor </div><div class="l">incipiat: Christi sub nomine probra placebunt,</div><div class="l">non patitur tenerum mens numine firma pudorem,</div><div class="l">et laus hic contempta redit mihi iudice Christo.</div><div class="l">Ne me igitur, venerande parens, his ut male versum</div><div class="l">increpites studiis neque me vel coniuge carpas </div><div class="l">vel mentis vitio: non anxia Bellerophontis</div><div class="l">mens est nec Tanaquil mihi, sed Lucretia coniunx,</div><div class="l">nec mihi nunc patrii est, ut visa, oblivio caeli,</div><div class="l">qui summum suspecto patrem, quem qui colit unum,</div><div class="l">hic vere memor est caeli, crede ergo, pater, nos </div><div class="l">nec caeli inmemores nec vivere mentis egentes,</div><div class="l">humanisque agitare locis, studia ipsa piorum</div><div class="pagebreak" id="index.xml-pb-d30e3288">[Page v.2.p.138]</div><div class="l">testantur mores hominum; nec enim impia summum</div><div class="l">gens poterit novisse deum: sint multa locorum,</div><div class="l">multa hominum studiis inculta, expertia legum, </div><div class="l">quae regio agresti ritu earet? aut quid in istis</div><div class="l">improbitas aliena nocet? quod tu mihi vastos</div><div class="l">Vaseoniae saltus et ninguida Pyrenaei</div><div class="l">obicis hospitia, in primo quasi limine fixus</div><div class="l">Hispanae regionis agam nec sit locus usquam </div><div class="l">rure vel urbe mihi, summum qua dives in orbem</div><div class="l">usque patet mersos spectans Hispania soles.</div><div class="l">sed fuerit fortuna iugis habitasse latronum,</div><div class="l">num lare barbarico rigui mutatus in ipsos,</div><div class="l">inter quos habui, socia feritate colonos? </div><div class="l">non recipit mens pura malum neque levibus haerent</div><div class="l">inspersae fibris maculae: si Vascone saltu</div><div class="l">quisquis agit purus sceleris vitam, integer aeque</div><div class="l">nulla ab inhumano morum contagia ducit</div><div class="l">hospite, sed mihi cur sit ab illo nomine crimen, </div><div class="l">qui diversa colo, ut colui, loca iuncta superbis</div><div class="l">urbibus et laetis hominum celeberrima cultis?</div><div class="l">ac si Vasconicis mihi vita fuisset in oris,</div><div class="l">cur non more meo potius formata ferinos</div><div class="l">poneret, in nostros migrans, gens barbara ritus? </div><div class="l">Nam quod in cversis habitacula ponis Hibera</div><div class="l">urbibus et deserta tuo legis oppida versu</div><div class="l">montanamque milli Calagorrim et Birbilim acutis</div><div class="l">pendentem scopulis eodemque iacentis Hilerdac</div><div class="pagebreak" id="index.xml-pb-d30e3346">[Page v.2.p.140]</div><div class="l">exprobras, velut his habitem laris exul et urbis </div><div class="l">extra hominum tecta atque vias; — an credis Hiberae</div><div class="l">has telluris opes, Hispani nescius orbis,</div><div class="l">quo gravis ille poli sub pondere constitit Atlans,</div><div class="l">ultima nunc eius mons portio metaque terrae,</div><div class="l">discludit bimarem celso qui vertice Calpen? </div><div class="l">Birbilis huic tantum, Calagorris, Hilerda notantur,</div><div class="l">Caesarea est Augusta cui, Barcinus amoena</div><div class="l">et capite insigni despectans Tarraco pontum?</div><div class="l">Quid numerem egregias terris et moenibus urbes,</div><div class="l">quas geminum felix Hispania tendit in aequor, </div><div class="l">qua Betis Oceanum Tyrrhenumque auget Hiberus,</div><div class="l">lataque distantis pelagi divortia conplet,</div><div class="l">orbe suo finem ponens in limite mundi?</div><div class="l">anne tibi, o domine inlustris, si scribere sit mens,</div><div class="l">qua regione habites, placeat reticere nitentem </div><div class="l">Burdigalam et piceos malis describere Boios?</div><div class="l">cumque Maroialicis tua prodigis otia thermis</div><div class="l">inter et umbrosos donas tibi vivere lucos,</div><div class="l">laeta locis et mira colens habitacula tectis:</div><div class="l">nigrantesne casas et texta mapalia culmo </div><div class="l">dignaque pellitis habitas deserta Bigerris?</div><div class="l">quique superba tuae contemnis moenia Romae</div><div class="l">consul, arenosas non dedignare Vasatas?</div><div class="l">vel quia Pictonicis tibi fertile rus viret arvis,</div><div class="l">Raraunum Ausonias heu devenisse curules </div><div class="pagebreak" id="index.xml-pb-d30e3401">[Page v.2.p.142]</div><div class="l">conquerar, et trabeam veteri sordescere fano;</div><div class="l">quae tamen augusta Latiaris in urbe Quirini</div><div class="l">Caesareas inter parili titulo palmatas</div><div class="l">fulget inadtrito longum venerabilis auro,</div><div class="l">florentem retinens meriti vivacis honorem. </div><div class="l">aut eum Lucani retinens culmine fundi,</div><div class="l">aemula Romuleis habitans fastigia tectis,</div><div class="l">materiam praebente loco, qui proxima signat,</div><div class="l">in Condatino dicetis degere vieo?</div><div class="l">Multa iocis pateant, liceat quoque ludere fictis; </div><div class="l">sed lingua mulcente gravem interlidere dentem,</div><div class="l">ludere blanditiis mentibus et male dulces</div><div class="l">fermentare iocos satirae mordacis aceto</div><div class="l">saepe poetarum, numquam decet esse parentum,</div><div class="l">namque fides pietasque petunt, ut, quod mala nectens</div><div class="l">insinuat castis fama auribus, hoc bona voti </div><div class="l">mens patris adfigi fixumque haerescere cordi</div><div class="l">non sinat, et vulgus scaevo rumore malignum</div><div class="l">ante habitos mores, non semper flectere vitam</div><div class="l">crimen habet: namque est laudi bene vertere, eum me</div><div class="l">inmutatum audis, studium officiumque require. </div><div class="l">si pravo rectum, si relligiosa profanis,</div><div class="l">luxurie parcum, turpi mutatur honestum,</div><div class="l">segnis, iners, obscurus ago, miserere sodalis</div><div class="l">in mala perversi: blandum licet ira parentem </div><div class="l">excitet, ut lapsum rectis instauret amicum</div><div class="l">moribus et monitu reparet meliora severo.</div><div class="pagebreak" id="index.xml-pb-d30e3459">[Page v.2.p.144]</div><div class="l">At si forte itidem, quod legi et quod sequor, audis,</div><div class="l">corda pio vovisse deo venerabile Christi</div><div class="l">imperium docili pro credulitate sequentem, </div><div class="l">persuasumque dei monitis aeterna parari</div><div class="l">praemia mortali damnis praesentibus empta,</div><div class="l">non reor id sancto sic displicuisse parenti,</div><div class="l">mentis ut errorem credat sic vivere Christo,</div><div class="l">ut Christus sanxit, iuvat hoc nec paenitet huius </div><div class="l">erroris, stultus diversa sequentibus esse</div><div class="l">nil moror, aeterno mea dum sententia regi</div><div class="l">sit sapiens, breve, quidquid homo est, homo corporis aegri,</div><div class="l">temporis occidui et sine Christo pulvis et umbra:</div><div class="l">quod probat aut damnat tanti est, quanti arbiter ipse.</div><div class="l">ipse obit atque illi suus est comitabilis error </div><div class="l">cumque suo moriens sententia iudice transit.</div><div class="l">Et nisi, dum tempus praesens datur, anxia nobis</div><div class="l">cura sit ad domini praeceptum vivere Christi,</div><div class="l">sera erit exutis homini querimonia membris, </div><div class="l">dum levia humanae metuit convicia linguae,</div><div class="l">non timuisse graves divini iudicis iras:</div><div class="l">quem patris aeterni solio dextraque sedentem,</div><div class="l">omnibus impositum regem et labentibus annis</div><div class="l">venturum, ut cunctas aequato examine gentes </div><div class="l">iudicet et variis referat sua praemia gestis,</div><div class="l">credo equidem et metuens studio properante laboro,</div><div class="l">si qua datur, ne morte prius quam crimine solvar.</div><div class="l">Huius in adventum trepidis mihi credula fibris</div><div class="pagebreak" id="index.xml-pb-d30e3517">[Page v.2.p.146]</div><div class="l">corda tremunt gestitque anima id iam cauta futuri, </div><div class="l">praemetuens, ne vineta aegris pro corpore curis</div><div class="l">ponderibusque gravis rerum, si forte recluso</div><div class="l">increpitet tuba vasta polo, non possit in auras</div><div class="l">regis ad occursum levibus se tollere pinnis,</div><div class="l">inter honora volans sanctorum milia caelo, </div><div class="l">qui per inane levis neque mundi conpede vinctos</div><div class="l">ardua in astra pedes facili molimine tollent</div><div class="l">et teneris vecti per sidera nubibus ibunt,</div><div class="l">caelestem ut medio venerentur in aere regem</div><div class="l">claraque adorato coniungant agmina Christo. </div><div class="l">Hic metus est, labor iste, dies ne me ultimus atris</div><div class="l">sopitum tenebris sterili deprendat in actu,</div><div class="l">tempora sub vacuis ducentem perdita curis,</div><div class="l">nam quid agam, lentis si, dum coniveo votis,</div><div class="l">Christus ab aetheria mihi proditus arce coruscet </div><div class="l">et, subitis domini caelo venientis aperto</div><div class="l">praestrictus radiis, obscurae tristia noctis</div><div class="l">suffugia inlato confusus lumine quaeram?</div><div class="l">Quod mihi ne pareret vel diffidentia veri,</div><div class="l">vel praesentis amor vitae rerumque voluptas </div><div class="l">curarumque labor, placuit praevertere casus</div><div class="l">proposito et curas finire superstite vita</div><div class="l">communemque adeo ventura in saecula rebus</div><div class="l">expectare trucem securo pectore mortem.</div><div class="l">Si placet hoc, gratare tui spe divite amici: </div><div class="l">si contra est, Christo tantum me Inique probari.</div></div><div class="pagebreak" id="index.xml-pb-d30e3574">[Page v.2.p.148]</div><div class="textpart" id="index.xml-body.1_div.1_div.30"><h3><span class="headingNumber">1.30. </span><span class="head">ORATIO PAULINI</span></h3><div class="l">Omnipotens genitor rerum, cui summa potestas,</div><div class="l">exaudi, si iusta precor, ne sit mihi tristis</div><div class="l">ulla dies, placidam nox rumpat nulla quietem,</div><div class="l">nec placeant aliena mihi, quin et mea prosint</div><div class="l">supplicibus nullusque habeat mihi vota nocendi </div><div class="l">aut habeat nocitura mihi. male velle facultas</div><div class="l">nulla sit ac bene posse adsit tranquilla potestas,</div><div class="l">mens contenta suo nec turpi dedita lucro</div><div class="l">vincat corporeas casto bene conscia lecto</div><div class="l">inlecebras, turpesque iocos obscenaque dicta </div><div class="l">oderit illa nocens et multum grata malignis</div><div class="l">auribus effuso semper rea lingua veneno,</div><div class="l">non obitu adfligar cuiusquam aut funere crescam,</div><div class="l">invideam numquam cuiquam nec mentiar umquam,</div><div class="l">adsit laeta domus epulisque adludat inemptis </div><div class="l">venia satur fidusque comes nitidusque minister,</div><div class="l">morigera et coniunx caraque ex coniuge nati.</div><div class="l">Moribus haec castis tribuit deus: hi sibi mores</div><div class="l">perpetuam spondent ventura in saecula vitam.</div></div><div class="textpart" id="index.xml-body.1_div.1_div.31"><h3><span class="headingNumber">1.31. </span><span class="head"><span class="add">⟨PAULINUS GESTIDIO⟩</span> Domino merito suspiciendo Gestidio Paulinus.</span></h3><p>Iniuria quidem est patri familias maritimis deliciis abundanti terrenum aliquid et agreste praebere; sed ego, ut et causa mihi esset aput unanimitatem <span class="pagebreak" id="index.xml-pb-d30e3626">[Page v.2.p.150]</span> tuam aliquid conloquendi et aliquod sermoni huic obsequium viderer adiungere, panculas de paucissimis, quas pueruli vespere inferunt, ficedulas misi. quarum eum erubescerem paucitatem, plura etiam versiculis verba subtexui, quasi vero numerum loquacitate facturus. sed quia utraque culpabilia sunt, tu utrisque benigne ae familiariter ignoscendo facies, ut nec inhumana videatur paucitas nec odiosa garrulitas.</p><div class="l">Sume igitur pastas dumoso in rure volucres,</div><div class="l">quas latitans filicis sub tegmine callidus anceps,</div><div class="l">dum simili mentitur aves fallitque susurro,</div><div class="l">agmina viscatis suspendit credula virgis.</div><div class="l">tunc referens tenuem non parvo munere praedam </div><div class="l">digerit aucupium tabulis: et primus opimis</div><div class="l">ordo nitet, sensim tenuatus ad ima tabellae.</div><div class="l">ut minus offendat macies, praelata saginae</div><div class="l">gratia praeventos pingui iuvat alite visus.</div></div><div class="textpart" id="index.xml-body.1_div.1_div.32"><h3><span class="headingNumber">1.32. </span><span class="head">AN EUNDEM</span></h3><div class="l">PAUPERIS ut placeat carum tibi munus amici,</div><div class="l">munera ne reputes, quae mittis ditia nobis.</div><div class="l">nam tibi quid dignum referam pro piscibus illis,</div><div class="l">quos tibi vicinum locupleti gurgite litus</div><div class="l">suppeditat miros specie formaque diremptos? </div><div class="l">at mihi vix alto vada per saxosa profundo</div><div class="pagebreak" id="index.xml-pb-d30e3661">[Page v.2.p.152]</div><div class="l">rarus in obscura generatur sphondylus alga.</div><div class="l">hinc te participans bis quinque et bis tibi ternas</div><div class="l">transmisi aequoreo redolentes nectare testas,</div><div class="l">quas viscus praedulce replet bieolore medulla.</div><div class="l">Oro libens sumas, nec vilia dedigneris,</div><div class="l">quae sunt parva modum magno metitus amore.</div></div><div class="textpart" id="index.xml-body.1_div.1_div.33"><h3><span class="headingNumber">1.33. </span><span class="head">FRAGMENTA EPISTULARUM</span></h3><div class="l">Pedite sursum flumina!</div><div class="l">investigatum ferre dolo leporem.</div><div class="l">quae tantae tenuere morae rumore sub omni?</div><div class="pagebreak" id="index.xml-pb-d30e3684">[Page v.2.p.154]</div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Ausonius, Decimus Magnus.
	    Date: 2015-12-07<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:07:27Z.
	       SAXON HE 9.8.0.5.
		 --></address></div></body></html>
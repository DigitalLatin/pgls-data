<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Octavia</title><meta name="author" content="Seneca" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Octavia" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Octavia</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><span class="">card 1</span><div class="pagebreak" id="index.xml-pb-d30e114">[Page p.395]</div><div class="speaker">Octavia</div><div class="l">Iam vaga caelo sidera fulgens</div><div class="l">Aurora fugat.</div><div class="l">surgit Titan radiante coma</div><div class="l">mundoque diem reddit clarum,</div><div class="l">age. tot tantis onerata malis, </div><div class="l">repete assuetos iam tibi questus</div><div class="l">atque aequoreas vince Alcyonas,</div><div class="l">vince et volucres Pandionias:</div><div class="l">gravior namque his fortuna tua est.</div><div class="l">semper, genetrix, deflenda mihi, </div><div class="l">prima meorum causa malorum,</div><div class="l">tristes questus natae exaudi,</div><div class="l">si quis remanet sensus in umbris,</div><div class="l">utinam ante manu grandaeva sua</div><div class="l">mea rupisset stamina Clotho, </div><div class="l">tua quam maerens vulnera vidi</div><div class="l">oraque foedo sparsa cruore!</div><div class="l">o lux semper funesta mihi,</div><div class="l">tempore ab illo</div><div class="l">lux es tenebris invisa magis: </div><div class="l">tulimus saevae iussa novercae,</div><div class="l">hostilem animum vultusque truces,</div><div class="l">illa illa meis tristis Erinys</div><span class="pagebreak" id="index.xml-pb-d30e166">[Page p.398]</span><div class="l">thalamis Stygios praetulit ignes</div><div class="l">teque extinxit, miserande pater, </div><div class="l">modo cui totus paruit orbis</div><div class="l">cuique Britanni </div><div class="l">ultra Oceanum terga dedere, </div><div class="l">ducibus nostris ante ignoti</div><div class="l">iurisque sui. </div><div class="l">coniugis, heu me, pater, insidiis</div><div class="l">oppresse iaces servatque domus</div><div class="l">cum prole tua capta tyranno.</div><div class="speaker">Nutrix</div><div class="l">Fulgore primo captus et fragili bono</div><div class="l">fallacis aulae quisquis attonitus stupet, </div><div class="l">subito† latentis ecce Fortunae impetu</div><div class="l">modo praepotentem cernat eversam domum</div><div class="l">stirpem que Claudi, cuius imperio fuit</div><div class="l">subiectus orbis, paruit liber diu</div><div class="l">Oceanus et recepit invitus rates. </div><div class="l">en qui Britannis primus imposuit iugum,</div><div class="l">ignota tantis classibus texit freta</div><div class="l">interque gentes barbaras tutus fuit</div><div class="l">et saeva maria, coniugis scelere occidit;</div><div class="l">mox illa gnati: cuius extinctus iacet </div><div class="l">frater venenis, maeret infelix soror</div><div class="l">eademque coniunx nec graves luctus valet</div><div class="l">ira coacta tegere crudelis viri;</div><div class="l">quem sancta refugit semper, atque odio pari</div><span class="pagebreak" id="index.xml-pb-d30e225">[Page p.399]</span><div class="l">ardens maritus mutua flagrat face. </div><div class="l">animum dolentis nostra solatur fides</div><div class="l">pietasque frustra: vincit immitis dolor</div><div class="l">consilia nostra nec regi mentis potest</div><div class="l">generosus ardor, sed malis vires capit.</div><div class="l">heu quam nefandum prospicit noster timor </div><div class="l">scelus, quod utinam numen avertat deum.</div><div class="speaker">Octavia Nutrix</div><div class="l">O mea nullis aequanda malis</div><div class="l">fortuna, licet</div><div class="l">repetam luctus, Electra tuos.</div><div class="l">tibi maerenti caesum licuit </div><div class="l">flere parentem,</div><div class="l">scelus ulcisci vindice fratre,</div><div class="l">tua quem pietas hosti rapuit</div><div class="l">texitque fides:</div><div class="l">me crudeli sorte parentes </div><div class="l">raptos prohibet lugere timor</div><div class="l">fratrisque necem deflere vetat,</div><div class="l">in quo fuerat spes una mihi</div><div class="l">totque malorum breve solamen.</div><div class="l">nunc in luctus servata meos </div><div class="l">magni resto nominis umbra.</div><span class="">card 72</span><div class="speaker">Nvtr.</div><div class="l">Vox en nostras perculit aures</div><div class="l">tristis alumnae; cesset thalamis</div><div class="l">inferre gradus tarda senectus?</div><div class="speaker">Oct.</div><div class="l">Excipe nostras lacrimas, nutrix, </div><div class="l">testis nostri fida doloris.</div><div class="speaker">Nvtr.</div><div class="l">Quis te tantis solvet curis,</div><div class="l">miseranda, dies?</div><div class="speaker">Oct.</div><div class="l">Qui me Stygias mittet ad umbras.</div><div class="pagebreak" id="index.xml-pb-d30e304">[Page p.400]</div><div class="speaker">Nvtr.</div><div class="l">Omina quaeso sint ista procul. </div><div class="speaker">Oct.</div><div class="l">Non vota meos tua nunc casus,</div><div class="l">sed fata regunt.</div><div class="speaker">Nvtr.</div><div class="l">Dabit afflictae meliora deus</div><div class="l">tempora mitis; tu modo blando</div><div class="l">vince obsequio placata virum </div><div class="speaker">Oct.</div><div class="l">Vincam saevos ante leones</div><div class="l">tigresque truces,</div><div class="l">fera quam saevi corda tyranni.</div><div class="l">odit genitos sanguine claro,</div><div class="l">spernit superos hominesque simul, </div><div class="l">nec fortunam capit ipse suam</div><div class="l">quam dedit illi per scelus ingens</div><div class="l">infanda parens, licet ingratum</div><div class="l">dirae pudeat munere matris</div><div class="l">hoc imperium cepisse, licet </div><div class="l">tantum munus morte rependat,</div><div class="l">feret hunc titulum post fata tamen</div><div class="l">femina longo semper in aevo.</div><div class="speaker">Nvtr.</div><div class="l">Animi retine verba furentis,</div><div class="l">temere emissam comprime vocem. </div><div class="speaker">Oct.</div><div class="l">Toleranda quamvis patiar, haud umquam queant </div><div class="l">nisi morte tristi nostra finiri mala.</div><div class="l">genetrice caesa, per scelus rapto patre,</div><div class="l">orbata fratre, miseriis luctu obruta,</div><div class="l">maerore pressa, coniugi invisa ac meae</div><div class="l">subiecta famulae luce non grata fruor, </div><div class="l">trepidante semper corde non mortis metu,</div><div class="l">sed sceleris— absit crimen a fatis meis,</div><div class="l">mori iuvabit; poena nam gravior nece est</div><span class="pagebreak" id="index.xml-pb-d30e385">[Page p.401]</span><div class="l">videre tumidos et truces miserae mihi</div><div class="l">vultus tyranni iungere atque hosti oscula. no</div><div class="l">timere nutus cuius obsequium meus</div><div class="l">haud ferre posset fata post fratris dolor</div><div class="l">scelere interempti, cuius imperium tenet</div><div class="l">et sorte gaudet auctor infandae necis.</div><div class="l">quam saepe tristis umbra germani meis </div><div class="l">offertur oculis, membra cum solvit quies</div><div class="l">et fessa fletu lumina oppressit sopor:</div><div class="l">modo facibus atris armat infirmas manus</div><div class="l">oculosque et ora fratris infestus petit,</div><div class="l">modo trepidus idem refugit in thalamos meos </div><div class="l">persequitur hostis atque inhaerenti mihi</div><div class="l">violentus ensem per latus nostrum rapit.</div><div class="l">tunc tremor et ingens excutit somnos pavor</div><div class="l">renovatque luctus et metus miserae mihi.</div><div class="l">adice his superbam paelicem, nostrae domus </div><div class="l">spoliis nitentem”, cuius in munus suam</div><div class="l">Stygiae parentem natus imposuit rati,</div><div class="l">quam dira post naufragia superato mari</div><div class="l">ferro interemit saevior pelagi fretis:</div><div class="l">quae spes salutis post nefas tantum mihi? </div><div class="l">inimica victrix imminet thalamis meis</div><div class="l">odioque nostri flagrat et pretium stupri</div><div class="l">iustae maritum coniugis poscit caput.</div><div class="l">emergere umbris et fer auxilium tuae</div><div class="l">natae invocanti, genitor, aut Stygios sinus </div><div class="l">tellure rupta pande, quo praeceps ferar.</div><span class="">card 137</span><div class="speaker">Nvtr.</div><div class="l">Frustra parentis invocas manes tui,</div><div class="l">miseranda, frustra, nulla cui prolis suae</div><div class="l">manet inter umbras cura: qui nato suo</div><div class="l">praeferre potuit sanguine alieno satum </div><div class="l">genitamque fratris coniugem pactus sibi</div><div class="l">toris nefandis flebili iunxit face.</div><span class="pagebreak" id="index.xml-pb-d30e461">[Page p.402]</span><div class="l">hinc orta series facinorum: caedes, doli,</div><div class="l">regni cupido, sanguinis clari sitis;</div><div class="l">mactata soceri concidit thalamis gener </div><div class="l">victima, tuis ne fieret hymenaeis potens.</div><div class="l">pro facinus ingens! feminae est munus datus</div><div class="l">Silanus et cruore foedavit suo</div><div class="l">patrios penates,-criminis ficti reus.</div><div class="l">intravit hostis, ei mihi, captam domum, </div><div class="l">dolis novercae principis factus gener</div><div class="l">idemque natus, iuvenis infandi ingeni,</div><div class="l">scelerum capacis, dira cui genetrix facem</div><div class="l">accendit et te iunxit invitam metu.</div><div class="l">tantoque victrix facta successu ferox </div><div class="l">ausa imminere est orbis imperio sacri.</div><div class="l">quis tot referre facinorum formas potest</div><div class="l">et spes nefandas feminae et blandos dolos</div><div class="l">regnum petentis per gradus scelerum omnium?</div><div class="l">tunc sancta Pietas extulit trepidos gradus </div><div class="l">vacuamque Erinys saeva funesto pede</div><div class="l">intravit aulam, polluit Stygia face</div><div class="l">sacros penates, iura naturae furens</div><div class="l">fasque omne rupit: miscuit coniunx viro</div><div class="l">venena saeva, cecidit atque eadem sui </div><div class="l">mox scelere nati; tu quoque extinctus iaces,</div><div class="l">deflende nobis semper infelix puer,</div><div class="l">modo sidus orbis, columen augustae domus,</div><div class="l">Britanniae, heu me, nunc levis tantum cinis</div><div class="l">et tristis umbra; saeva cui lacrimas dedit </div><div class="l">etiam noverca, cum rogis artus tuos</div><div class="l">dedit cremandos membraque et vultus deo</div><div class="l">similes volanti funebris flamma abstulit.</div><div class="pagebreak" id="index.xml-pb-d30e527">[Page p.403]</div><div class="speaker">Oct.</div><div class="l">Extinguat et me, ne manu nostra cadat!</div><div class="speaker">Nvtr.</div><div class="l">Natura vires non dedit tantas tibi. </div><div class="speaker">Oct.</div><div class="l">Dolor ira maeror miseriae luctus dabunt.</div><div class="speaker">Nvtr.</div><div class="l">Vince obsequendo potius immitem virum.</div><div class="speaker">Oct.</div><div class="l">Vt fratrem ademptum scelere restituat mihi?</div><div class="speaker">Nvtr.</div><div class="l">Incolumis ut sis ipsa, labentem ut domum</div><div class="l">genitoris olim subole restituas tua. </div><div class="speaker">Oct.</div><div class="l">Expectat aliam principis subolem domus;</div><div class="l">me dira miseri fata germani trahunt.</div><div class="speaker">Nvtr.</div><div class="l">Confirmet animum civium tantus favor.</div><div class="speaker">Oct.</div><div class="l">Solatur iste nostra, non relevat mala.</div><div class="speaker">Nvtr.</div><div class="l">Vis magna populi est.</div><div class="speaker">Oct.</div><div class="l">Principis maior tamen. </div><div class="speaker">Nvtr.</div><div class="l">Respiciet ipse coniugem,</div><div class="speaker">Oct.</div><div class="l">Paelex vetat.</div><div class="speaker">Nvtr.</div><div class="l">Invisa cunctis nempe.</div><div class="speaker">Oct.</div><div class="l">Sed cara est viro.</div><div class="speaker">Nvtr.</div><div class="l">Nondum uxor est.</div><div class="speaker">Oct.</div><div class="l">Iam fiet, et genetrix simul.</div><div class="speaker">Nvtr.</div><div class="l">Iuvenilis ardor impetu primo furit,</div><div class="l">languescit idem facile nec durat diu </div><div class="l">in Venere turpi, ceu levis flammae vapor:</div><div class="l">amor perennis coniugis castae manet.</div><div class="l">violare prima quae toros ausa est tuos</div><div class="l">animumque domini famula possedit diu,</div><div class="l">iam metuit eadem—</div><div class="speaker">Oct.</div><div class="l">Nempe praelatum sibi. </div><span class="">card 196</span><div class="speaker">Nvtr.</div><div class="l">Subiecta et humilis, atque monumenta extruit</div><div class="l">quibus timorem fassa testatur suum.</div><div class="l">et hanc levis fallaxque destituet deus</div><div class="l">volucer Cupido: «it licet forma eminens.</div><div class="l">opibus superba, gaudium capiet breve. </div><div class="l">Passa est similes ipsa dolores</div><div class="l">regina deum,</div><span class="pagebreak" id="index.xml-pb-d30e659">[Page p.404]</span><div class="l">cum se formas vertit in omnes</div><div class="l">dominus caeli divumque pater-</div><div class="l">et modo pennas sumpsit oloris </div><div class="l">modo Sidonii cornua tauri,</div><div class="l">aureus idem fluxit in imbri;</div><div class="l">fulgent caelo sidera Ledae,</div><div class="l">patrio residet Bacchus Olympo,</div><div class="l">deus Alcides possidet Heben </div><div class="l">nec Iunonis iam timet iras,</div><div class="l">cuius gener est qui fuit hostis,</div><div class="l">vicit sapiens tamen obsequium</div><div class="l">coniugis altae pressusque dolor:</div><div class="l">sola Tonantem tenet aetherio' </div><div class="l">secura toro maxima Iuno,</div><div class="l">nec mortali captus forma</div><div class="l">deserit altam Iuppiter aulam,</div><div class="l">tu quoque, terris altera Iuno,</div><div class="l">soror Augusti coniunxque, graves </div><div class="l">vince dolores.</div><div class="speaker">Oct.</div><div class="l">Iungentur ante saeva sideribus freta</div><div class="l">et ignis undae, Tartaro tristi polus,</div><div class="l">lux alma tenebris, roscidae nocti dies,</div><div class="l">quam cum scelesti coniugis mente impia </div><div class="l">mens nostra, semper fratris extincti memor.</div><div class="l">utinam nefandi principis dirum caput</div><div class="l">obruere flammis caelitum rector paret,</div><div class="l">qui saepe terras fulmine infesto quatit</div><div class="l">mentesque nostras ignibus terret sacris </div><div class="l">novisque monstris; vidimus caelo iubar</div><div class="l">ardens cometam pandere infestam facem,</div><div class="l">qua plaustra tardus noctis aeterna vice</div><div class="l">regit Bootes, frigore Arctoo rigens:</div><span class="pagebreak" id="index.xml-pb-d30e730">[Page p.405]</span><div class="l">en ipse diro spiritu saevi ducis </div><div class="l">polluitur aether, gentibus clades novas</div><div class="l">minantur astra, quas regit dux impius.</div><div class="l">non tam ferum Typhona neglecto Iove</div><div class="l">irata Tellus edidit quondam parens:</div><div class="l">hic gravior illo pestis, hic hostis deum </div><div class="l">hominumque templis expulit superos suis</div><div class="l">civesque patria, spiritum fratri abstulit,</div><div class="l">hausit cruorem matris— et lucem videt</div><div class="l">fruiturque vita noxiam atque animam trahit!</div><div class="l">pro summe genitor, tela cur frustra iacis </div><div class="l">invicta totiens temere regali manu?</div><div class="l">in tam nocentem dextra cur cessat tua?</div><div class="l">utinam suorum facinorum poenas luat </div><div class="l">orbis tyrannus, quem premit turpi iugo </div><div class="l">morumque vitiis nomen Augustum inquinat!</div><span class="">card 252</span><div class="speaker">Nvtr.</div><div class="l">Indignus ille, fateor, est thalamis tuis, </div><div class="l">Nero insitivus, Domitio genitus patre, </div><div class="l">sed cede fatis atque fortunae tuae, </div><div class="l">alumna, quaeso neve violentam move</div><div class="l">iram mariti, forsitan vindex deus </div><div class="l">existet aliquis, Iactus et veniet dies.</div><div class="speaker">Oct.</div><div class="l">Gravi deorum nostra iam pridem domus</div><div class="l">urgetur ira, prima quam pressit Tenus</div><div class="l">furore miserae dura genetricis meae,</div><div class="l">quae nupta demens nupsit incesta face, </div><div class="l">oblita nostri, coniugis, legum immemor.</div><div class="l">illi soluta crine, succincta anguibus</div><div class="l">ultrix Erinys venit ad Stygios toros</div><div class="l">raptasque thalamis sanguine extinxit faces:</div><div class="l">incendit ira principis pectus truci </div><span class="pagebreak" id="index.xml-pb-d30e802">[Page p.406]</span><div class="l">caedem in nefandam: cecidit infelix parens,</div><div class="l">heu, nostra ferro meque perpetuo obruit</div><div class="l">extincta luctu; coniugem traxit suum</div><div class="l">natumque ad umbras, prodidit lapsam domum.</div><div class="speaker">Nvtr.</div><div class="l">Renovare luctus parce cum fletu pios, </div><div class="l">manes parentis neve sollicita tuae,</div><div class="l">graves furoris quae sui poenas dedit.</div><div class="speaker">Chorus Romanorum</div><div class="l">Quae fama modo venit ad aures?</div><div class="l">utinam falso credita perdat</div><div class="l">frustra totiens iactata fidem, </div><div class="l">nec nova coniunx nostri thalamos</div><div class="l">principis intret teneatque suos</div><div class="l">nupta penates Claudia proles;</div><div class="l">edat partu pignora pacis</div><div class="l">qua tranquillus gaudeat orbis </div><div class="l">servetque decus Roma aeternum,</div><div class="l">fratris thalamos sortita tenet</div><div class="l">maxima Iuno;</div><div class="l">soror Augusti sociata toris</div><div class="l">cur a patria pellitur aula? </div><div class="l">sancta quid illi prodest pietas</div><div class="l">divusque pater, </div><div class="l">quid virginitas castusque pudor?</div><div class="l">nos quoque nostri sumus immemores</div><div class="l">post fata ducis, cuius stirpem</div><div class="l">prodimus aegro suadente metu. </div><div class="l">vera priorum virtus quondam</div><div class="l">Romana fuit verumque genus</div><div class="l">Martis in illis sanguisque viris,</div><div class="l">illi reges hac expulerunt</div><span class="pagebreak" id="index.xml-pb-d30e872">[Page p.407]</span><div class="l">urbe superbos </div><div class="l">ultique tuos sunt bene manes,</div><div class="l"><span class="strikethrough">virgo, dextra caesa parentis</span></div><div class="l"><span class="strikethrough">ne servitium paterere grave et</span></div><div class="l"><span class="strikethrough">improba ferret praemia victrix</span></div><div class="l"><span class="strikethrough">dira libido. </span></div><div class="l"><span class="strikethrough">te quoque bellum triste secutum est,</span></div><div class="l">mactata tua miseranda manu,</div><div class="l">nata Lucreti,</div><div class="l">stuprum saevi passa tyranni.</div><div class="l">dedit infandi sceleris poenas</div><div class="l">cum Tarquinio Tullia coniunx, </div><div class="l">quae per caesi membra parentis</div><div class="l">egit saevos impia currus</div><div class="l">laceroque seni violenta rogos</div><div class="l">nata negavit.</div><div class="l">haec quoque nati videre nefas </div><div class="l">saecula magnum,</div><div class="l">cum Tyrrhenum rate ferali</div><div class="l">princeps captam fraude parentem</div><div class="l">misit in aequor. </div><div class="l">properant placidos linquere portus</div><div class="l">iussi nautae, </div><div class="l">resonant remis pulsata freta:</div><div class="l">fertur in altum provecta ratis,</div><div class="l">quae resoluto robore labens</div><div class="l">pressa dehiscit sorbetque mare.</div><div class="l">tollitur ingens clamor ad astra </div><div class="l">cum femineo mixtus planctu.</div><div class="l">mors ante oculos dira vagatur;</div><div class="l">quaerit leti sibi quisque fugam:</div><div class="l">alii lacerae puppis tabulis</div><div class="l">haerent nudi fluctusque secant, </div><span class="pagebreak" id="index.xml-pb-d30e957">[Page p.408]</span><div class="l">repetunt alii litora nantes;</div><div class="l">multos mergunt fata profundo,</div><div class="l">scindit vestes Augusta suas</div><div class="l">laceratque comas</div><div class="l">rigat et maestis fletibus ora. </div><div class="l">postquam spes est nulla salutis,</div><div class="l">ardens ira, iam victa malis:</div><div class="l">'haec' exclamat 'mihi pro tanto</div><div class="l">munere reddis praemia, nate?</div><div class="l">hac sum, fateor, digna carina, </div><div class="l">quae te genui, quae tibi lucem</div><div class="l">atque imperium nomenque dedi</div><div class="l">Caesaris amens.</div><div class="l">exere vultus Acheronte tuos</div><div class="l">poenisque meis pascere, coniunx: </div><div class="l">ego causa tuae, miserande, necis</div><div class="l">natoque tuo funeris auctor</div><div class="l">en, ut merui, ferar ad manes</div><div class="l">inhumata tuos,</div><div class="l">obruta saevis aequoris undis'. </div><div class="l">feriunt fluctus ora loquentis,</div><div class="l">ruit in pelagus</div><div class="l">rursumque salo pressa resurgit,</div><div class="l">pellit palmis cogente metu</div><div class="l">freta, set cedit fessa labori. </div><div class="l">mansit tacitis in pectoribus</div><div class="l">spreta tristi iam morte fides:</div><div class="l">multi dominae ferre auxilium</div><div class="l">pelago fractis viribus audent,</div><div class="l">bracchia quamvis lenta trahentem </div><div class="l">voce hortantur manibusque levant.</div><div class="l">quid tibi saevi </div><div class="l">fugisse maris profuit undas?</div><div class="l">ferro es nati moritura tui,</div><span class="pagebreak" id="index.xml-pb-d30e1029">[Page p.409]</span><div class="l">cuius facinus vix posteritas,</div><div class="l">tarde semper saecula credent. </div><div class="l">furit ereptam pelagoque dolet</div><div class="l">vivere matrem</div><div class="l">impius, ingens geminatque nefas:</div><div class="l">ruit in miserae fata parentis</div><div class="l">patiturque moram sceleris nullam. </div><div class="l">missus peragit iussa satelles:</div><div class="l">reserat dominae pectora ferro.</div><div class="l">caedis moriens illa ministrum</div><div class="l">rogat infelix,</div><div class="l">utero dirum condat ut ensem: </div><div class="l">'hic est, hic est fodiendus' ait</div><div class="l">'ferro, monstrum qui tale tulit</div><div class="l">post hanc vocem</div><div class="l">cum supremo mixtam gemitu</div><div class="l">animam tandem </div><div class="l">per fera tristem vulnera reddit.</div><span class="">card 377</span><div class="speaker">Seneca</div><div class="l">Quid me, potens Fortuna, fallaci mihi</div><div class="l">blandita vultu, sorte contentum mea</div><div class="l">alte extulisti, gravius ut ruerent edita</div><div class="l">.receptus arce totque prospicerem metus? </div><div class="l">melius latebam procul ab invidiae malis</div><div class="l">remotus inter Corsici rupes maris,</div><div class="l">ubi liber animus et sui iuris mihi</div><div class="l">semper vacabat studia recolenti mea.</div><div class="l">o quam iuvabat, quo nihil maius parens </div><div class="l">Natura genuit, operis immensi artifex,</div><div class="l">caelum intueri, <span class="strikethrough">solis et currus sacros</span></div><div class="l"><span class="strikethrough">mundique motus</span> solis alternas vices</div><span class="pagebreak" id="index.xml-pb-d30e1101">[Page p.410]</span><div class="l">orbemque Phoebea, astra quem cingunt vaga,</div><div class="l">lateque fulgens aetheris magni decus; </div><div class="l">qui si senescit, tantus in caecum chaos</div><div class="l">casurus iterum: tunc adest mundo dies</div><div class="l">supremus ille, qui premat genus impium</div><div class="l">caeli ruina, rursus ut stirpem novam</div><div class="l">generet renascens melior, ut quondam tulit </div><div class="l">iuvenis, tenente regna Saturno poli.</div><div class="l">tunc illa virgo, numinis magni dea,</div><div class="l">Iustitia, caelo missa cum sancta Fide</div><div class="l">terris regebat mitis humanum genus.</div><div class="l">non bella norant, non tubae fremitus truces, </div><div class="l">non arma gentes, cingere assuerant suas</div><div class="l">muris nec urbes: pervium cunctis iter,</div><div class="l">communis usus omnium rerum fuit;</div><div class="l">et ipsa Tellus laeta fecundos sinus</div><div class="l">pandebat ultro, tam piis felix parens </div><div class="l">et tuta alumnis. alia sed suboles minus</div><div class="l">conspecta mitis, tertium sollers genus</div><div class="l">novas ad artes extitit, sanctum tamen;</div><div class="l">mox inquietum, quod sequi cursu feras</div><div class="l">auderet acres, fluctibus tectos gravi </div><div class="l">extrahere pisces rete vel calamo levi</div><div class="l">decipere volucres crate vel<span class="gap"> [...]</span></div><div class="l">tenere laqueo, premere subiectos iugo</div><div class="l">tauros feroces, vomere immunem prius</div><div class="l">sulcare terram, laesa quae fruges suas </div><span class="pagebreak" id="index.xml-pb-d30e1159">[Page p.411]</span><div class="l">interius alte condidit sacro sinu.</div><div class="l">sed in parentis viscera intravit suae</div><div class="l">deterior aetas: eruit ferrum grave</div><div class="l">aurumque, saevas mox et armavit manus;</div><div class="l">partita fines regna constituit, novas </div><div class="l">extruxit urbes/ tecta defendit sua,</div><div class="l">aliena telis aut petit praedae imminens.</div><div class="l">neglecta terras fugit et mores feros</div><div class="l">hominum et cruenta caede pollutas manus</div><div class="l">Astraea virgo, siderum magnum decus. </div><div class="l">cupido belli crevit atque auri fames</div><div class="l">totum per orbem, maximum exortum est malum</div><div class="l">luxuria, pestis blanda, cui vires dedit</div><div class="l">roburque longum tempus atque error gravis.</div><div class="l">collecta vitia per tot aetates diu </div><div class="l">in nos redundant: saeculo premimur gravi,</div><div class="l">quo scelera regnant, saevit impietas furens,</div><div class="l">turpi libido Venere dominatur potens,</div><div class="l">luxuria victrix orbis immensas opes</div><div class="l">iam pridem avaris manibus, ut perdat, rapit. </div><div class="l">sed ecce, gressu fertur attonito Nero</div><div class="l">trucique vultu, quid ferat mente horreo.</div><span class="">card 438</span><div class="speaker">Nero Praefectus Seneca</div><div class="l">Perage imperata: mitte, qui Plauti mihi</div><div class="l">Sullaeque caesi referat abscisum caput. </div><div class="speaker">Praef.</div><div class="l">Iussa haud morabor: castra confestim petam.</div><div class="speaker">Sen.</div><div class="l">Nihil in propinquos temere constitui decet. </div><div class="speaker">Ner.</div><div class="l">Iustum esse facile est cui vacat pectus metu.</div><div class="speaker">Sen.</div><div class="l">Magnum timoris remedium clementia est.</div><div class="pagebreak" id="index.xml-pb-d30e1235">[Page p.412]</div><div class="speaker">Ner.</div><div class="l">Extinguere hostem maxima est virtus ducis.</div><div class="speaker">Sen.</div><div class="l">Servare cives maior est patriae patri.</div><div class="speaker">Ner.</div><div class="l">Praecipere mitem convenit pueris senem. </div><div class="speaker">Sen.</div><div class="l">Regenda magis est fervida adolescentia.</div><div class="speaker">Ner.</div><div class="l">Aetate in hac sat esse consilii reor.</div><div class="speaker">Sen.</div><div class="l">Vt facta superi comprobent semper tua.</div><div class="speaker">Ner.</div><div class="l">Stulte verebor, ipse cum faciam, deos.</div><div class="speaker">Sen.</div><div class="l">Hoc plus verere quod licet tantum tibi. </div><div class="speaker">Ner.</div><div class="l">Fortuna nostra cuncta permittit mihi.</div><div class="speaker">Sen.</div><div class="l">Crede obsequenti parcius: levis est dea.</div><div class="speaker">Ner.</div><div class="l">Inertis est nescire quid liceat sibi.</div><div class="speaker">Sen.</div><div class="l">Id facere laus est quod decet, non quod licet.</div><div class="speaker">Ner.</div><div class="l">Calcat iacentem vulgus.</div><div class="speaker">Sen.</div><div class="l">Invisum opprimit. </div><div class="speaker">Ner.</div><div class="l">Ferrum tuetur principem.</div><div class="speaker">Sen.</div><div class="l">Melius fides.</div><div class="speaker">Ner.</div><div class="l">Decet timeri Caesarem.</div><div class="speaker">Sen.</div><div class="l">At plus diligi.</div><div class="speaker">Ner.</div><div class="l">Metuant necesse est—</div><div class="speaker">Sen.</div><div class="l">Quicquid exprimitur grave est.</div><div class="speaker">Ner.</div><div class="l">Iussisque nostris pareant.</div><div class="speaker">Sen.</div><div class="l">Iusta impera.</div><div class="speaker">Ner.</div><div class="l">Statuam ipse.</div><div class="speaker">Sen.</div><div class="l">Quae consensus efficiat rata. </div><div class="speaker">Ner.</div><div class="l">Respectus ensis faciet.</div><div class="speaker">Sen.</div><div class="l">Hoc absit nefas.</div><div class="speaker">Ner.</div><div class="l">An patiar ultra sanguinem nostrum peti,</div><div class="l">inultus et contemptus ut subito opprimar?</div><div class="l">exilia non fregere summotos procul</div><div class="l">Plautum atque Sullam, pertinax quorum furor </div><div class="l">armat ministros sceleris in caedem meam,</div><div class="l">absentium cum maneat etiam ingens favor</div><div class="l">in urbe nostra, qui fovet spes exulum.</div><div class="l">tollantur hostes ense suspecti mihi,</div><div class="l">invisa coniunx pereat et carum sibi </div><div class="l">fratrem sequatur, quicquid excelsum est cadat.</div><div class="pagebreak" id="index.xml-pb-d30e1391">[Page p.413]</div><div class="speaker">Sen.</div><div class="l">Pulcrum eminere est inter illustres viros,</div><div class="l">consulere patriae, parcere afflictis, fera</div><div class="l">caede abstinere tempus atque irae dare,</div><div class="l">orbi quietem, saeculo pacem suo. </div><div class="l">haec summa virtus, petitur hac caelum via.</div><div class="l">sic ille patriae primus Augustus parens</div><div class="l">complexus astra est colitur et templis deus.</div><div class="l">illum tamen Fortuna iactavit diu</div><div class="l">terra marique per graves belli vices, </div><div class="l">hostes parentis donec oppressit, sui;</div><div class="l">tibi numen incruenta summisit suum</div><div class="l">et dedit habenas imperi facili manu</div><div class="l">nutuque terras maria subiecit tuo.</div><div class="l">invidia tristis victa consensu pio </div><div class="l">cessit; senatus, equitis accensus favor;</div><div class="l">plebisque votis atque iudicio patrum</div><div class="l">tu pacis auctor, generis humani arbiter</div><div class="l">electus orbem iam sacra specie regis</div><div class="l">patriae parens: quod nomen ut serves petit </div><div class="l">suosque cives Roma commendat tibi.</div><span class="">card 492</span><div class="speaker">Ner.</div><div class="l">Munus deorum est, ipsa quod servit mihi</div><div class="l">Roma et senatus quodque ab invitis preces</div><div class="l">humilesque voces exprimit nostri metus.</div><div class="l">servare cives principi et patriae graves, </div><div class="l">claro tumentes genere quae dementia est,</div><div class="l">cum liceat una voce suspectos sibi</div><div class="l">mori iubere? Brutus in caedem ducis,</div><div class="l">a quo salutem tulerat, armavit manus:</div><div class="l">invictus acie, gentium domitor, Iovi </div><div class="l">aequatus altos ipse per honorum gradus</div><div class="l">Caesar nefando civium scelere occidit.</div><span class="pagebreak" id="index.xml-pb-d30e1463">[Page p.414]</span><div class="l">quantum cruoris Roma tum vidit sui.</div><div class="l">lacerata totiens! ille qui meruit pia</div><div class="l">virtute caelum, divus Augustus, viros </div><div class="l">quot interemit nobiles, iuvenes senes</div><div class="l">sparsos per orbem, cum suos mortis metu</div><div class="l">fugerent penates et trium ferrum ducum,</div><div class="l">tabula notante deditos tristi neci!</div><div class="l">exposita rostris capita caesorum patres </div><div class="l">videre maesti, flere nec licuit suos,</div><div class="l">non gemere dira tabe polluto foro,</div><div class="l">stillante sanie per putres vultus gravi.</div><div class="l">nec finis hic cruoris aut caedis stetit:</div><div class="l">pavere volucres et feras saevas diu </div><div class="l">tristes Philippi, † hausit et Siculum mare</div><div class="l">classes virosque † saepe cedentes suos.</div><div class="l">concussus orbis viribus magnis ducum:</div><div class="l">superatus acie puppibus Nilum petit</div><div class="l">fugae paratis, ipse periturus brevi: </div><div class="l">hausit cruorem incesta Romani ducis</div><div class="l">Aegyptus iterum; nunc leves umbras tegit.</div><div class="l">illic sepultum est impie gestum diu</div><div class="l">civile bellum, condidit tandem suos</div><div class="l">iam fessus enses victor hebetatos feris </div><div class="l">vulneribus, et continuit imperium metus.</div><div class="l">armis fideque militis tutus fuit,</div><div class="l">pietate nati factus eximia deus,</div><div class="l">post fata consecratus et templis datus.</div><div class="l">nos quoque manebunt astra, si saevo prior </div><div class="l">ense occuparo quicquid infestum est mihi</div><span class="pagebreak" id="index.xml-pb-d30e1524">[Page p.415]</span><div class="l">dignaque nostram subole fundaro domum.</div><div class="speaker">Sen.</div><div class="l">Implebit aulam stirpe caelesti tuam</div><div class="l">generata divo Claudiae gentis decus,</div><div class="l">sortita fratris more Iunonis toros. </div><div class="speaker">Ner.</div><div class="l">Incesta genetrix detrahit generi fidem,</div><div class="l">animusque numquam coniugis iunctus mihi.</div><div class="speaker">Sen.</div><div class="l">Teneris in annis haud satis clara est fides,</div><div class="l">pudore victus cum tegit flammas amor.</div><div class="speaker">Ner.</div><div class="l">Hoc equidem et ipse credidi frustra diu, </div><div class="l">manifesta quamvis pectore insociabili</div><div class="l">vultuque signa properent odium mei,</div><div class="l">tandem quod ardens statuit ulcisci dolor.</div><div class="l">dignamque thalamis coniugem inveni meis</div><div class="l">genere atque forma, victa cui cedat Venus </div><div class="l">Iovisque coniunx et ferox armis dea.</div><div class="speaker">Sen.</div><div class="l">Probitas fidesque coniugis, mores pudor</div><div class="l">placeant marito: sola perpetuo manent</div><div class="l">subiecta nulli mentis atque animi bona;</div><div class="l">florem decoris singuli carpunt dies. </div><div class="speaker">Ner.</div><div class="l">Omnes in unam contulit laudes deus</div><div class="l">talemque nasci fata voluerunt mihi.</div><span class="">card 553</span><div class="speaker">Sen.</div><div class="l">Recedet a te (temere ne credas) amor.</div><div class="speaker">Ner.</div><div class="l">Quem summovere fulminis dominus nequit,</div><div class="l">caeli tyrannum, saeva qui penetrat freta </div><div class="l">Ditisque regna, detrahit superos polo?</div><div class="speaker">Sen.</div><div class="l">Volucrem esse Amorem fingit immitem deum</div><div class="l">mortalis error, armat et telis manus</div><div class="l">arcuque sacras, instruit saeva face</div><div class="l">genitumque credit Venere, Vulcano satum: </div><div class="l">vis magna mentis blandus atque animi calor</div><div class="l">Amor est; iuventa gignitur, luxu otio</div><div class="l">nutritur inter laeta Fortunae bona.</div><span class="pagebreak" id="index.xml-pb-d30e1618">[Page p.416]</span><div class="l">quem si fovere atque alere desistas, cadit</div><div class="l">brevique vires perdit extinctus suas. </div><div class="speaker">Ner.</div><div class="l">Hanc esse vitae maximam causam reor,</div><div class="l">per quam voluptas oritur; interitu caret,</div><div class="l">cum procreetur semper humanum genus</div><div class="l">Amore grato, qui truces mulcet feras.</div><div class="l">hic mihi iugales praeferat taedas deus </div><div class="l">iungatque nostris igne Poppaeam toris.</div><div class="speaker">Sen.</div><div class="l">Vix sustinere possit hos thalamos dolor</div><div class="l">videre populi, sancta nec pietas sinat.</div><div class="speaker">Ner.</div><div class="l">Prohibebor unus facere quod cunctis licet?</div><div class="speaker">Sen.</div><div class="l">Maiora populus semper a summo exigit. </div><div class="speaker">Ner.</div><div class="l">Libet experiri, viribus fractus meis</div><div class="l">an cedat animis temere conceptus favor.</div><div class="speaker">Sen.</div><div class="l">Obsequere potius civibus placidus tuis.</div><div class="speaker">Ner.</div><div class="l">Male imperatur, cum regit vulgus duces.</div><div class="speaker">Sen.</div><div class="l">Nihil impetrare cum valet, iuste dolet. </div><div class="speaker">Ner.</div><div class="l">Exprimere ius est, ferre quod nequeunt preces?</div><div class="speaker">Sen.</div><div class="l">Negare durum est.</div><div class="speaker">Ner.</div><div class="l">Principem cogi nefas.</div><div class="speaker">Sen.</div><div class="l">Remittat ipse.</div><div class="speaker">Ner.</div><div class="l">Fama sed victum feret.</div><div class="speaker">Sen.</div><div class="l">Levis atque vana.</div><div class="speaker">Ner.</div><div class="l">Sit licet, multos notat.</div><div class="speaker">Sen.</div><div class="l">Excelsa metuit.</div><div class="speaker">Ner.</div><div class="l">Non minus carpit tamen. </div><div class="speaker">Sen.</div><div class="l">Facile opprimetur. merita te divi patris</div><div class="l">aetasque frangat coniugis, probitas pudor.,</div><div class="speaker">Ner.</div><div class="l">Desiste tandem, iam gravis nimium mihi,</div><div class="l">instare: liceat facere quod Seneca improbat.</div><div class="l">et ipse populi vota iam pridem moror, </div><div class="l">cum portet utero pignus et partem mei.</div><div class="l">quin destinamus proximum thalamis diem?</div><span class="pagebreak" id="index.xml-pb-d30e1744">[Page p.417]</span><div class="l">Tellure rupta Tartaro gressum extuli,</div><div class="l">Stygiam cruenta praeferens dextra facem</div><div class="l">thalamis scelestis: nubat his flammis meo </div><div class="l">Poppaea nato iuncta, quas vindex manus</div><div class="l">dolorque matris vertet ad tristes rogos.</div><div class="l">manet inter umbras impiae caedis mihi</div><div class="l">semper memoria, manibus nostris gravis</div><div class="l">adhuc inultis: reddita est meritis meis </div><div class="l">funesta merces puppis et pretium imperi</div><div class="l">nox illa qua naufragia deflevi mea;</div><div class="l">comitum necem natique crudelis nefas</div><div class="l">deflere votum fuerat— haud tempus datum est</div><div class="l">lacrimis, sed ingens scelere geminavit nefas. </div><div class="l">perempta ferro, foeda vulneribus sacros</div><div class="l">intra penates spiritum effudi gravem</div><div class="l">erepta pelago, sanguine extinxi meo</div><div class="l">nec odia nati: saevit in nomen ferus</div><div class="l">matris tyrannus, obrui meritum cupit, </div><div class="l">simulacra, titulos destruit matris metu</div><div class="l">totum per orbem quem dedit poenam in meam</div><div class="l">puero regendum noster infelix amor.</div><div class="l">extinctus umbras agitat infestus meas</div><div class="l">flammisque vultus noxios coniunx petit, </div><div class="l">instat', minatur, imputat fatum mihi</div><div class="l">tumulumque nati, poscit auctorem necis,</div><div class="l">iam parce: dabitur, tempus haud longum peto.</div><div class="l">ultrix Erinys impio dignum parat</div><div class="l">letum tyranno, verbera et turpem fugam </div><div class="l">poenasque quis et Tantali vincat sitim,</div><span class="pagebreak" id="index.xml-pb-d30e1806">[Page p.418]</span><div class="l">dirum laborem Sisyphi, Tityi alitem</div><div class="l">Ixionisque membra rapientem rotam.</div><div class="l">licet extruat marmoribus atque auro tegat</div><div class="l">superbus aulam, limen armatae ducis </div><div class="l">servent cohortes, mittat immensas opes</div><div class="l">exhaustus orbis, supplices dextram petant</div><div class="l">Parthi cruentam, regna divitias ferant:</div><div class="l">veniet dies tempusque quo reddat sui3</div><div class="l">animam nocentem sceleribus, iugulum hostibus </div><div class="l">desertus ac destructus et cunctis egens.</div><div class="l">heu, quo labor, quo vota ceciderant mea?</div><div class="l">quo te furor provexit attonitum tuus</div><div class="l">et fata, nate, cedat ut tantis malis</div><div class="l">genetricis ira quae tuo scelere occidit? </div><div class="l">utinam antequam te parvulum in lucem edidi</div><div class="l">aluique, saevae nostra lacerassent ferae</div><div class="l">viscera: sine ullo scelere, sine sensu innocens</div><div class="l">meus occidisses; iunctus atque haerens mihi</div><div class="l">semper quietam cerneres sedem inferum, </div><div class="l">proavos patremque, nominis magni viros,</div><div class="l">quos nunc pudor luctusque perpetuus manet</div><div class="l">ex te, nefande, meque quae talem tuli.</div><div class="l">quid tegere cesso Tartaro vultus meos,</div><div class="l">noverca coniunx mater infelix meis? </div><span class="">card 646</span><div class="speaker">Octavia Chorus</div><div class="l">Parcite lacrimis urbis festo</div><div class="l">laetoque die, ne tantus amor</div><div class="l">nostrique favor principis acres</div><div class="l">suscitet iras vobisque ego sim</div><div class="l">causa malorum, non hoc primum </div><div class="l">pectora vulnus mea senserunt:</div><div class="l">graviora tuli; dabit hic nostris</div><span class="pagebreak" id="index.xml-pb-d30e1875">[Page p.419]</span><div class="l">finem curis vel morte dies:</div><div class="l">non ego saevi cernere cogar</div><div class="l">coniugis ora, </div><div class="l">non invisos intrare mihi</div><div class="l">thalamos famulae;</div><div class="l">soror Augusti, non uxor ero.</div><div class="l">absint tantum tristes poenae</div><div class="l">letique metus. </div><div class="l">scelerum diri, miseranda, viri</div><div class="l">potes hoc demens sperare memor?</div><div class="l">hos ad thalamos servata diu</div><div class="l">victima tandem funesta cades.</div><div class="l">sed quid patrios saepe penates </div><div class="l">respicis udis confusa genis?</div><div class="l">propera tectis efferre gradus,</div><div class="l">linque cruentam principis aulam.</div><div class="speaker">Chor.</div><div class="l">En illuxit suspecta diu,</div><div class="l">fama totiens iactata dies: </div><div class="l">cessit thalamis Claudia diri</div><div class="l">pulsa Neronis,</div><div class="l">quos iam victrix Poppaea tenet,</div><div class="l">cessat pietas dum nostra gravi</div><div class="l">compressa metu segnisque dolor.</div><div class="l">ubi Romani vis est populi,</div><div class="l">fregit claros quae saepe duces,</div><div class="l">dedit in victae leges patriae,</div><div class="l">fasces dignis civibus olim,</div><div class="l">iussit bellum pacemque, feras </div><div class="l">gentes domuit,</div><div class="l">captos reges carcere clausit?</div><div class="l">gravis en oculis undique nostris</div><div class="l">iam Poppaeae fulget imago,</div><span class="pagebreak" id="index.xml-pb-d30e1946">[Page p.420]</span><div class="l">iuncta Neroni!</div><div class="l">affligat humo violenta manus</div><div class="l">similes nimium vultus dominae</div><div class="l">ipsamque toris detrahat altis</div><div class="l">petat infestis mox et flammis</div><div class="l">telisque feris principis aulam.</div><div class="speaker">Nutrix Poppaea</div><div class="l">Quo trepida gressum coniugis thalamis tui</div><div class="l">effers, alumna, quidve secretum petis</div><div class="l">turbata vultu? cur genae fletu madent?</div><div class="l">certe petitus precibus et votis dies</div><div class="l">nostris refulsit: Caesari iuncta es tuo</div><div class="l">taeda iugali, quem tuus cepit decor</div><div class="l">et culpa †Senecae, tradidit vinctum tibi</div><div class="l">genetrix Amoris, maximum numen, Venus.</div><div class="l">o qualis altos quanta pressisti toros</div><div class="l">residens in aula! vidit attonitus tuam</div><div class="l">formam senatus, tura cum superis dares</div><div class="l">sacrasque grato spargeres aras mero,</div><div class="l">velata summum flammeo tenui caput;</div><div class="l">et ipse lateri iunctus atque haerens tuo</div><div class="l">sublimis inter civium laeta omina</div><div class="l">incessit habitu atque ore laetitiam gerens</div><div class="l">princeps superbo: talis emersam freto</div><div class="l">spumante Peleus coniugem accepit Thetin,</div><div class="l">quorum toros celebrasse caelestes ferunt,</div><div class="l">pelagique numen omne consensu pari.</div><div class="l">quae subita vultus causa mutavit tuos?</div><div class="l">quid pallor iste, quid ferant lacrimae doce.</div><span class="">card 712</span><div class="pagebreak" id="index.xml-pb-d30e2011">[Page p.421]</div><div class="speaker">Pop.</div><div class="l">Confusa tristi proximae noctis metu</div><div class="l">visuque, nutrix, mente turbata feror,</div><div class="l">defecta sensu. laeta nam postquam dies</div><div class="l">'sideribus atris cessit et nocti polus, </div><div class="l">inter Neronis iuncta complexus mei</div><div class="l">somno resolvor; nec diu placida frui</div><div class="l">quiete licuit. visa nam thalamos meos</div><div class="l">celebrare turba est maesta: resolutis comis</div><div class="l">matres Latinae flebiles planctus dabant; </div><div class="l">inter tubarum saepe terribilem sonum</div><div class="l">sparsam cruore coniugis genetrix mei</div><div class="l">vultu minaci saeva quatiebat facem,</div><div class="l">quam dum sequor coacta praesenti metu,</div><div class="l">diducta subito patuit ingenti mihi </div><div class="l">tellus hiatu; lata quo praeceps toros</div><div class="l">cerno iugales pariter et miror meos,</div><div class="l">in quis residi fessa. venientem intuor</div><div class="l">comitante turba coniugem quondam meum</div><div class="l">natumque; properat petere complexus meos </div><div class="l">Crispinus, intermissa, libare oscula:</div><div class="l">irrupit intra tecta cum trepidus mea</div><div class="l">ensemque iugulo condidit saevum Nero.</div><div class="l">tandem quietem magnus excussit timor;</div><div class="l">quatit ossa et artus horridus nostros tremor </div><div class="l">pulsatque pectus; continet vocem timor,</div><div class="l">quam nunc fides pietasque produxit tua.</div><div class="l">heu quid minantur inferum manes mihi</div><div class="l">aut quem cruorem coniugis vidi mei?</div><div class="speaker">Nvtr.</div><div class="l">Quaecumque mentis agitat intentus vigor, </div><div class="l">ea per quietem sacer et arcanus refert</div><span class="pagebreak" id="index.xml-pb-d30e2080">[Page p.422]</span><div class="l">veloxque sensus. coniugem thalamos toros</div><div class="l">vidisse te miraris amplexu novi</div><div class="l">haerens mariti? sed movent laeto die</div><div class="l">pulsata palmis pectora et fusae comae? </div><div class="l">Octaviae discidia planxerunt sacros</div><div class="l">inter penates fratris et patrium larem.</div><div class="l">fax illa, quam secuta es, Augustae manu</div><div class="l">praelata clarum nomen invidia tibi</div><div class="l">partum ominatur. inferum sedes toros </div><div class="l">stabiles futuros spondet aeternae domus.</div><div class="l">iugulo quod ensem condidit princeps tuus:</div><div class="l">bella haud movebit, pace sed ferrum teget.</div><div class="l">recollige animum, recipe laetitiam, precor.</div><div class="l">timore pulso redde te thalamis tuis. </div><div class="speaker">Pop.</div><div class="l">Delubra et aras petere constitui sacras,</div><div class="l">caesis litare victimis numen deum,</div><div class="l">ut expientur noctis et somni minae</div><div class="l">terrorque in hostes redeat attonitus meos.</div><div class="l">tu vota pro me suscipe et precibus piis </div><div class="l">superos adora, maneat ut praesens status.</div><div class="speaker">Chorus</div><div class="l">Si vera loquax fama Tonantis</div><div class="l">furta et gratos narrat amores</div><div class="l">(quem modo Ledae pressisse sinum</div><div class="l">tectum plumis pennisque ferunt, </div><div class="l">modo per fluctus raptam Europen</div><div class="l">taurum tergo portasse trucem),</div><div class="l">quae regit et nunc deseret astra,</div><div class="l">petet amplexus, Poppaea, tuos,</div><div class="l">quos et Ledae praeferre potest </div><div class="l">et tibi, quondam cui miranti</div><span class="pagebreak" id="index.xml-pb-d30e2149">[Page p.423]</span><div class="l">fulvo, Danae, fluxit in auro.</div><div class="l">formam Sparte iactet alumnae</div><div class="l">licet et Phrygius praemia pastor:</div><div class="l">vincet vultus haec Tyndaridos </div><div class="l">qui moverunt horrida bella</div><div class="l">Phrygiaeque solo regna dedere.</div><div class="l">Sed quis gressu ruit attonito</div><div class="l">aut quid portat pectore anhelo?</div><span class="">card 780</span><div class="speaker">Nuntius Chorus</div><div class="l">Quicumque tectis excubat miles ducis, </div><div class="l">defendat aulam cui furor populi imminet,</div><div class="l">trepidi cohortes ecce praefecti trahunt</div><div class="l">praesidia ad urbis, victa nec cedit metu</div><div class="l">concepta rabies temere, sed vires capit.</div><div class="speaker">Chor.</div><div class="l">Quis iste mentes agitat attonitus furor? </div><div class="speaker">Nvnt.</div><div class="l">Octaviae favore percussa agmina</div><div class="l">et efferata per nefas ingens ruunt.</div><div class="speaker">Chor.</div><div class="l">Quid ausa facere quove consilio doce.</div><div class="speaker">Nvnt.</div><div class="l">Reddere penates Claudiae divi parant</div><div class="l">torosque fratris, debitam partem imperi. </div><div class="speaker">Chor.</div><div class="l">Quos iam tenet Poppaea concordi fide?</div><div class="speaker">Nvnt.</div><div class="l">Hic urit animos pertinax nimium favor</div><div class="l">et in furorem temere praecipites agit:</div><div class="l">quaecumque claro marmore effigies stetit</div><div class="l">aut aere fulgens, ora Poppaeae gerens, </div><div class="l">afflicta vulgi manibus et saevo iacet</div><div class="l">eversa ferro; membra per partes trahunt</div><div class="l">deducta laqueis, obruunt turpi diu</div><div class="l">calcata caeno, verba conveniunt feris</div><span class="pagebreak" id="index.xml-pb-d30e2229">[Page p.424]</span><div class="l">immixta factis quae timor reticet meus. </div><div class="l">sepire flammis principis sedem parant,</div><div class="l">populi nisi irae coniugem reddat novam,</div><div class="l">reddat penates Claudiae victus suos.</div><div class="l">ut noscat ipse civium motus, mea</div><div class="l">voce haud morabor iussa praefecti exequi. </div><div class="speaker">Chor.</div><div class="l">Quid fera frustra bella movetis?</div><div class="l">invicta gerit tela Cupido:</div><div class="l">flammis vestros obruet ignes</div><div class="l">quis extinxit fulmina saepe</div><div class="l">captumque Iovem caelo traxit. </div><div class="l">laeso tristes dabitis poenas</div><div class="l">sanguine vestro.</div><div class="l">non est patiens fervidus irae</div><div class="l">facilisque regi: </div><div class="l">ille ferocem iussit Achillem</div><div class="l">pulsare lyram, </div><div class="l">fregit Danaos, fregit Atridem,</div><div class="l">regna evertit Priami, claras</div><div class="l">diruit urbes: </div><div class="l">et nunc animus quid ferat horret</div><div class="l">vis immitis violenta dei.</div><div class="speaker">Nero</div><div class="l">O lenta nimium militis nostri manus </div><div class="l">et ira patiens post nefas tantum mea,</div><div class="l">quod non cruor civilis accensas faces</div><div class="l">extinguit in nos, caede nec populi madet</div><div class="l">funerea Roma quae viros tales tulit. </div><span class="pagebreak" id="index.xml-pb-d30e2292">[Page p.425]</span><div class="l">at illa. cui me civium subicit furor, </div><div class="l">suspecta coniunx et soror semper mihi,</div><div class="l">tandem dolori spiritum reddat meo</div><div class="l">iramque nostram sanguine extinguat suo. </div><div class="l">admissa sed iam morte puniri parum est: </div><div class="l">graviora meruit impium plebis scelus: </div><div class="l">mox tecta flammis" concitant urbis meis, </div><div class="l">ignes ruinae noxium populum premant</div><div class="l">turpisque egestas, saeva cum luctu fames.</div><div class="l">exultat ingens saeculi nostri bonis</div><div class="l">corrupta turba nec capit clementiam </div><div class="l">ingrata nostram ferre nec pacem potest,</div><div class="l">sed inquieta rapitur hinc audacia,</div><div class="l">hinc temeritate fertur in praeceps sua:</div><div class="l">malis domanda est et gravi semper iugo</div><div class="l">premenda, ne quid simile temptare audeat </div><div class="l">contraque sanctos coniugis vultus meae</div><div class="l">attollere oculos: fracta per poenas metu</div><div class="l">parere discet principis nutu sui.</div><div class="l">sed adesse cerno rara quem pietas virum</div><div class="l">fidesque castris nota praeposuit meis. </div><span class="">card 846</span><div class="speaker">Praefectus Nero</div><div class="l">Populi furorem caede paucorum, diu</div><div class="l">qui restiterunt temere, compressum affero.</div><div class="speaker">Ner.</div><div class="l">Et hoc sat est? sic miles audisti ducem?</div><div class="l">compressit! haec vindicta debetur mihi?</div><div class="speaker">Praef.</div><div class="l">Cecidere motus impio ferro duces. </div><div class="speaker">Ner.</div><div class="l">Quid illa turba, petere quae flammis meos</div><div class="l">ausa est penates, principi legem dare,</div><span class="pagebreak" id="index.xml-pb-d30e2364">[Page p.426]</span><div class="l">abstrahere nostris coniugem caram toris,</div><div class="l">violare quantum licuit incesta manu</div><div class="l">et voce dira? debita poena vacat? </div><div class="speaker">Praef.</div><div class="l">Poenam dolor constituet in cives tuos?</div><div class="speaker">Ner.</div><div class="l">Constituet, aetas nulla quam famae eximat.</div><div class="speaker">Praef.</div><div class="l">Tua temperet nos ira, non noster timor.</div><div class="speaker">Ner.</div><div class="l">Iram expiabit prima quae meruit meam.</div><div class="speaker">Praef.</div><div class="l">Quam poscat ede, nostra ne parcat manus. </div><div class="speaker">Ner.</div><div class="l">Caedem sororis poscit et dirum caput.</div><div class="speaker">Praef.</div><div class="l">Horrore vinctum trepidus astrinxit rigor.</div><div class="speaker">Ner.</div><div class="l">Parere dubitas?</div><div class="speaker">Praef.</div><div class="l">Cur meam damnas fidem?</div><div class="speaker">Ner.</div><div class="l">Quod parcis hosti.</div><div class="speaker">Praef.</div><div class="l">Femina hoc nomen capit?</div><div class="speaker">Ner.</div><div class="l">Si scelera cepit.</div><div class="speaker">Praef.</div><div class="l">Estne qui sontem arguat? </div><div class="speaker">Ner.</div><div class="l">Populi furor.</div><div class="speaker">Praef.</div><div class="l">Quis regere dementes valet?</div><div class="speaker">Ner.</div><div class="l">Qui concitare potuit.</div><div class="speaker">Praef.</div><div class="l">Haud quemquam reor.</div><div class="speaker">Ner.</div><div class="l">Mulier, dedit natura cui pronum malo</div><div class="l">animum, ad nocendum pectus instruxit dolis.</div><div class="speaker">Praef.</div><div class="l">Sed vim negavit,</div><div class="speaker">Ner.</div><div class="l">Vt ne inexpugnabilis </div><div class="l">esset, sed aegras frangeret vires timor</div><div class="l">vel poena; quae iam sera damnatam premet</div><div class="l">diu nocentem, tolle consilium ac preces</div><div class="l">et imperata perage: devectam rate</div><div class="l">procul in remotum litus interimi iube, </div><div class="l">tandem ut residat pectoris nostri timor.</div><div class="speaker">Chorus Octavia</div><div class="l">O funestus multis populi</div><div class="l">dirusque favor,</div><span class="pagebreak" id="index.xml-pb-d30e2494">[Page p.427]</span><div class="l">qui cum flatu vela secundo</div><div class="l">ratis implevit vexitque procul, </div><div class="l">languidus idem </div><div class="l">deserit alto saevoque mari.</div><div class="l">flevit Gracchos miseranda parens,</div><div class="l">perdidit ingens quos plebis amor</div><div class="l">nimbisque favor genere illustres,</div><div class="l">pietate fide lingua claros, </div><div class="l">pectore fortes, legibus acres.</div><div class="l">te quoque, Livi, simili leto</div><div class="l">Fortuna dedit,</div><div class="l">quem neque fasces texere suae</div><div class="l">nec tecta domus, plura referre </div><div class="l">prohibet praesens exempla dolor:</div><div class="l">modo cui patriam reddere cives</div><div class="l">aulam et fratris voluere toros,</div><div class="l">nunc ad poenam letumque trahi</div><div class="l">flentem miseram cernere possunt. </div><div class="l">bene paupertas humili tecto</div><div class="l">contenta latet: </div><div class="l">quatiunt altas saepe procellae</div><div class="l">aut evertit Fortuna domos.</div><span class="">card 899</span><div class="speaker">Oct.</div><div class="l">Quo me trahitis quodve tyrannus</div><div class="l">aut exilium regina iubet, </div><div class="l">si mihi vitam fracta remittit</div><div class="l">tot iam nostris et victa malis?</div><div class="l">sin caede mea cumulare parat</div><div class="l">luctus nostros, invidet etiam</div><div class="l">cur in patria mihi saeva mori? </div><div class="l">sed iam spes est nulla salutis:</div><div class="l">fratris cerno miseranda ratem.</div><span class="pagebreak" id="index.xml-pb-d30e2563">[Page p.428]</span><div class="l">hac en cuius vecta carina</div><div class="l">quondam genetrix, nunc et thalamis</div><div class="l">expulsa soror miseranda vehar. </div><div class="l">nullum Pietas nunc numen habet</div><div class="l">nec sunt superi:</div><div class="l">regnat mundo tristis Erinys.</div><div class="l">quis mea digne deflere potest</div><div class="l">mala? quae lacrimis nostris questus </div><div class="l">reddere aedon? cuius pennas</div><div class="l">utinam miserae mihi fata darent!</div><div class="l">fugerent luctus ablata meos</div><div class="l">penna volucri procul et coetus</div><div class="l">hominum tristes caedemque feram. </div><div class="l">sola in vacuo nemore et tenui</div><div class="l">ramo pendens querulo possem</div><div class="l">gutture maestum fundere murmur.</div><div class="speaker">Chor.</div><div class="l">Regitur fatis mortale genus,</div><div class="l">nec sibi quisquam spondere potest </div><div class="l">firmum et stabile<span class="gap"> [...]</span></div><div class="l">per quam casus volvit varios</div><div class="l">semper nobis metuenda dies;</div><div class="l">animum firment exempla tuum,</div><div class="l">iam multa domus quae vestra tulit: </div><div class="l">quid saevior est Fortuna tibi?</div><div class="l">tu mihi primum</div><div class="l">tot natorum memoranda parens,</div><div class="l">nata Agrippae, nurus Augusti,</div><span class="pagebreak" id="index.xml-pb-d30e2625">[Page p.429]</span><div class="l">Caesaris uxor, cuius nomen </div><div class="l">clarum toto fulsit in orbe,</div><div class="l">utero totiens enixa gravi</div><div class="l">pignora pacis,</div><div class="l">mox exilium verbera, saevas</div><div class="l">passa catenas, funera, luctus, </div><div class="l">tandem letum cruciata diu.</div><div class="l">felix thalamis Livia Drusi</div><div class="l">natisque ferum </div><div class="l">ruit in facinus poenamque suam.</div><div class="l">Iulia matris fata secuta est;</div><div class="l">post longa tamen tempora ferro </div><div class="l">caesa est, quamvis crimine nullo.</div><div class="l">quid non potuit quondam genetrix</div><div class="l">tua quae rexit principis aulam</div><div class="l">cara marito partu que potens?</div><div class="l">eadem famulo subiecta suo </div><div class="l">cecidit diri militis ense.</div><div class="l">quid cui licuit regnum in caelum</div><div class="l">sperare, parens tanta Neronis?</div><div class="l">non funesta violata manu</div><div class="l">remigis ante, </div><div class="l">mox et ferro lacerata diu</div><div class="l">saevi iacuit victima nati?</div><div class="speaker">Oct.</div><div class="l">Me quoque tristes mittit ad umbras</div><div class="l">ferus et manes ecce tyrannus,</div><div class="l">quid iam frustra miseranda moror? </div><div class="l">rapite ad letum quis ius in nos</div><div class="l">Fortuna dedit, testor superos—</div><div class="l">quid agis, demens? parce precari</div><div class="l">quis invisa es numina divum.</div><div class="l">Tartara testor </div><div class="l">Erebique deas scelerum ultrices</div><span class="pagebreak" id="index.xml-pb-d30e2698">[Page p.430]</span><div class="l">et te. genitor,</div><div class="l">dignum tali morte et poena:</div><div class="l">non invisa est mors ista mihi.</div><div class="l">armate ratem, date vela fretis </div><div class="l">ventisque petat puppis rector</div><div class="l">Pandatariae litora terrae.</div><div class="speaker">Chor.</div><div class="l">Leues aurae zephyrique leves,</div><div class="l">tectam quondam nube aetheria</div><div class="l">qui vexistis raptam saevae </div><div class="l">virginis aris Iphigeniam,</div><div class="l">hanc quoque tristi procul a poena</div><div class="l">portate, precor, templa ad Triviae.</div><div class="l">urbe est nostra mitior Aulis</div><div class="l">et Taurorum barbara tellus: </div><div class="l">hospitis illic caede Utatur</div><div class="l">numen superum,</div><div class="l">civis gaudet Roma cruore.</div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Seneca.
	    Date: 2009-01-01<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:27:40Z.
	       SAXON HE 9.8.0.5.
		 --></address></div></body></html>
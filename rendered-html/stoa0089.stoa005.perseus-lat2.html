<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>de raptu Proserpinae</title><meta name="author" content="Claudianus, Claudius" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="de raptu Proserpinae" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">de raptu Proserpinae</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="pagebreak" id="index.xml-pb-d30e63">[Page v.2.p.292]</div><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span><span class="head">Praefatio</span></h4><div class="l">Inventa secuit primus qui nave profundum</div><div class="l">et rudibus remis sollicitavit aquas,</div><div class="l">qui dubiis ausus committere flatibus alnum</div><div class="l">quas natura negat praebuit arte vias :</div><div class="l">tranquillis primum trepidus se credidit undis </div><div class="l">litora securo tramite summa legens ;</div><div class="l">mox longos temptare sinus et linquere terras</div><div class="l">et leni coepit pandere vela Noto.</div><div class="l">ast ubi paulatim praeceps audacia crevit</div><div class="l">cordaque languentem dedidicere metum, </div><div class="l">iam vagus inrumpit pelagus caelumque secutus</div><div class="l">Aegaeas hiemes Ioniumque domat.</div></div><div class="textpart" id="poem.33"><h4><span class="headingNumber">1.1.2. </span></h4><div class="l">Inferni raptoris equos adflataque curru</div><div class="l">sidera Taenario caligantesque profundae</div><div class="l">Iunonis thalamos audaci promere cantu</div><div class="pagebreak" id="index.xml-pb-d30e100">[Page v.2.p.294]</div><div class="l">mens congesta iubet. gressus removete profani.</div><div class="l">iam furor humanos nostro de pectore sensus </div><div class="l">expulit et totum spirant praecordia Phoebum ;</div><div class="l">iam mihi cernuntur trepidis delubra moveri</div><div class="l">sedibus et claram dispergere limina lucem</div><div class="l">adventum testata dei ; iam magnus ab imis</div><div class="l">auditur fremitus terris templumque remugit </div><div class="l">Cecropium sanctasque faces extollit Eleusis.</div><div class="l">angues Triptolemi strident et squamea curvis</div><div class="l">colla levant attrita iugis lapsuque sereno</div><div class="l">erecti roseas tendunt ad carmina cristas,</div><div class="l">ecce procul ternis Hecate variata figuris </div><div class="l">exoritur, levisque simul procedit Iacchus</div><div class="l">crinali florens hedera, quem Parthica velat</div><div class="l">tigris et auratos in nodum colligit ungues :</div><div class="l">ebria Maeonius firmat vestigia thyrsus.</div><div class="l">Di, quibus innumerum vacui famulatur Averni </div><div class="l">vulgus iners, opibus quorum donatur avaris</div><div class="l">quidquid in orbe perit, quos Styx liventibus ambit</div><div class="l">interfusa vadis et quos fumantia torquens</div><div class="l">aequora gurgitibus Phlegethon perlustrat anhelisvos</div><div class="l">mihi sacrarum penetralia pandite rerum </div><div class="l">et vestri secreta poli : qua lampade Ditem</div><div class="l">flexit Amor ; quo ducta ferox Proserpina raptu</div><div class="l">possedit dotale Chaos quantasque per oras</div><div class="l">sollicito genetrix erraverit anxia cursu ;</div><div class="l">unde datae populis fruges et glande relicta </div><div class="l">cesserit inventis Dodonia quercus aristis.</div><div class="l">Dux Erebi quondam tumidas exarsit in iras</div><div class="pagebreak" id="index.xml-pb-d30e162">[Page v.2.p.296]</div><div class="l">proelia moturus superis, quod solus egeret</div><div class="l">conubiis sterilesque diu consumeret annos</div><div class="l">impatiens nescire torum nullasque mariti </div><div class="l">inlecebras nec dulce patris cognoscere nomen.</div><div class="l">iam quaecumque latent ferali monstra barathro</div><div class="l">in turmas aciemque ruunt contraque Tonantem</div><div class="l">coniurant Furiae, crinitaque sontibus hydris</div><div class="l">Tesiphone quatiens infausto lumine pinum </div><div class="l">armatos ad castra vocat pallentia Manes,</div><div class="l">paene reluctatis iterum pugnantia rebus</div><div class="l">rupissent elementa fidem penitusque revulso</div><div class="l">carcere laxatis pubes Titania vinclis</div><div class="l">vidisset caeleste iubar rursusque cruentus </div><div class="l">Aegaeon positis aucto de corpore nodis</div><div class="l">obvia centeno vexasset fulmina motu.</div><div class="l">Sed Parcae vetuere minas orbique timentes</div><div class="l">ante pedes soliumque ducis fudere severam</div><div class="l">canitiem genibusque suas cum supplice fletu </div><div class="l">admovere manus, quarum sub iure tenentur</div><div class="l">omnia, quae seriem fatorum pollice ducunt</div><div class="l">longaque ferratis evolvunt saecula fusis.</div><div class="l">prima fero Lachesis clamabat talia regi</div><div class="l">incultas dispersa comas : “O maxime noctis </div><div class="l">arbiter umbrarumque potens, cui nostra laborant</div><div class="l">stamina, qui finem cunctis et semina praebes</div><div class="l">nascendique vices alterna morte rependis,</div><div class="l">qui vitam letumque regis (nam quidquid ubique</div><div class="l">gignit materies, hoc te donante creatur </div><div class="l">debeturque tibi certisque ambagibus aevi</div><div class="pagebreak" id="index.xml-pb-d30e223">[Page v.2.p.298]</div><div class="l">rursus corporeos animae mittuntur in artus) :</div><div class="l">ne pete firmatas pacis dissolvere leges,</div><div class="l">quas dedimus nevitque colus, neu foedera fratrum</div><div class="l">civili converte tuba, cur impia tollis </div><div class="l">signa ? quid incestis aperis Titanibus auras ?</div><div class="l">posce Iovem ; dabitur coniunx.” Vix illa 1 : pepercit</div><div class="l">erubuitque preces, animusque relanguit atrox</div><div class="l">quamvis indocilis flecti : ceu turbine rauco</div><div class="l">cum gravis armatur Boreas glacieque nivali </div><div class="l">hispidus et Getica concretus grandine pennas</div><div class="l">disrumpit pelagus, silvas camposque sonoro</div><div class="l">flamine rapturus ; si forte adversus aenos</div><div class="l">Aeolus obiecit postes, vanescit inanis</div><div class="l">impetus et fractae redeunt in claustra procellae. </div><div class="l">Tunc Maia genitum, qui fervida dicta reportet,</div><div class="l">imperat acciri. Cyllenius adstitit ales</div><div class="l">somniferam quatiens virgam tectusque galero.</div><div class="l">ipse rudi fultus solio nigraque verendus</div><div class="l">maiestate sedet : squalent inmania foedo </div><div class="l">sceptra situ; sublime caput maestissima nubes</div><div class="l">asperat et dirae riget inclementia formae ;</div><div class="l">terrorem dolor augebat. tunc talia celso</div><div class="l">ore tonat (tremefacta silent dicente tyranno</div><div class="l">atria ; latratum triplicem compescuit ingens </div><div class="l">ianitor et presso lacrimarum fonte resedit</div><div class="l">Cocytos tacitisque Acheron obmutuit undis</div><div class="l">et Phlegethonteae requierunt murmura ripae) :</div><div class="pagebreak" id="index.xml-pb-d30e281">[Page v.2.p.300]</div><div class="l">“Atlantis Tegeaee nepos, commune profundis</div><div class="l">et superis numen, qui fas per limen utrumque </div><div class="l">solus habes geminoque facis commercia mundo,</div><div class="l">i celer et proscinde Notos et iussa superbo</div><div class="l">redde Iovi ; 'tantumne tibi, saevissime frater,</div><div class="l">in me iuris erit ? sic nobis noxia vires</div><div class="l">cum caelo Fortuna tulit ? num robur et arma </div><div class="l">perdidimus, si rapta dies ? an forte iacentes</div><div class="l">ignavosque putas, quod non Cyclopia tela</div><div class="l">stringimus aut vanas tonitru deludimus auras ?</div><div class="l">nonne satis visum, grati quod luminis expers</div><div class="l">tertia supremae patior dispendia sortis </div><div class="l">informesque plagas, cum te laetissimus ornet</div><div class="l">Signifer et vario cingant splendore Triones ;</div><div class="l">sed thalamis etiam prohibes ? Nereia glauco</div><div class="l">Neptunum gremio complectitur Amphitrite ;</div><div class="l">te consanguineo recipit post fulmina fessum </div><div class="l">Iuno sinu. quid enim narrem Latonia furta,</div><div class="l">quid Cererem magnamque Themin ? tibi tanta creandi</div><div class="l">copia ; te felix natorum turba coronat.</div><div class="l">ast ego deserta maerens inglorius aula</div><div class="l">implacidas nullo solabor pignore curas ? </div><div class="l">non adeo toleranda quies. primordia testor</div><div class="l">noctis et horrendae stagna intemerata paludis :</div><div class="l">si dicto parere negas, patefacta ciebo</div><div class="l">Tartara, Saturni veteres laxabo catenas,</div><div class="l">obducam tenebris solem, compage soluta </div><div class="l">lucidus umbroso miscebitur axis Averno.”</div><div class="pagebreak" id="index.xml-pb-d30e340">[Page v.2.p.302]</div><div class="l">Vix ea fatus erat, iam nuntius astra tenebat.</div><div class="l">audierat mandata Pater secumque volutat</div><div class="l">diversos ducens animos, quae tale sequatur</div><div class="l">coniugium Stygiosque velit pro sole recessus. </div><div class="l">certa requirenti tandem sententia sedit.</div><div class="l">Hennaeae Cereri proles optata virebat</div><div class="l">unica, nec tribuit subolem Lucina secundam</div><div class="l">fessaque post primos haeserunt viscera partus</div><div class="l">infecunda quidem ; sed cunctis altior extat </div><div class="l">matribus et numeri damnum Proserpina pensat.</div><div class="l">hanc fovet, hanc sequitur : vitulam non blandius ambit</div><div class="l">torva parens, pedibus quae nondum proterit arva</div><div class="l">nec nova lunatae curvavit germina frontis.</div><div class="l">iam matura toro plenis adoleverat annis </div><div class="l">virginitas, tenerum iam pronuba flamma pudorem</div><div class="l">sollicitat mixtaque tremit formidine votum.</div><div class="l">personat aula procis : pariter pro virgine certant</div><div class="l">Mars clipeo melior, Phoebus praestantior arcu ;</div><div class="l">Mars donat Rhodopen, Phoebus largitur Amyclas </div><div class="l">et Delon Clariosque lares ; hinc aemula Iuno,</div><div class="l">hinc poscit Latona nurum. despexit utrumque</div><div class="l">flava Ceres raptusque timens (heu caeca futuri ! )</div><div class="l">commendat Siculis furtim sua gaudia terris</div><div class="l"><span class="strikethrough">infidis Laribus natam commisit alendam, </span></div><div class="l"><span class="strikethrough">aethera deseruit Siculasque relegat in oras</span> 1</div><div class="l">ingenio confisa loci. Trinacria quondam</div><div class="l">Italiae pars iuncta fuit ; sed pontus et aestus</div><div class="l">mutavere situm. rupit confinia Nereus</div><div class="l">victor et abscissos interluit aequore montes, </div><div class="pagebreak" id="index.xml-pb-d30e408">[Page v.2.p.304]</div><div class="l">parvaque cognatas prohibent discrimina terras.</div><div class="l">nunc illam socia ruptam tellure trisulcam</div><div class="l">opposuit Natura mari : caput inde Pachyni</div><div class="l">respuit Ionias praetentis rupibus iras ;</div><div class="l">hinc latrat Gaetula Thetis Lilybaeaque pulsat </div><div class="l">brachia consurgens ; hinc indignata teneri</div><div class="l">concutit obiectum rabies Tyrrhena Pelorum.</div><div class="l">in medio scopulis se porrigit Aetna perustis,</div><div class="l">Aetna Giganteos numquam tacitura triumphos,</div><div class="l">Enceladi bustum, qui saucia terga revinctus </div><div class="l">spirat inexhaustum flagranti vulnere sulphur</div><div class="l">et, quotiens detractat onus cervice rebelli</div><div class="l">in laevum dextrumque latus, tunc insula fundo</div><div class="l">vellitur et dubiae nutant cum moenibus urbes.</div><div class="l">Aetnaeos apices solo cognoscere visu, </div><div class="l">non aditu temptare licet, pars cetera frondet</div><div class="l">arboribus ; teritur nullo cultore cacumen.</div><div class="l">nunc movet indigenas nimbos piceaque gravatum</div><div class="l">foedat nube diem, nunc motibus astra lacessit</div><div class="l">terrificis damnisque suis incendia nutrit. </div><div class="l">sed quamvis nimio fervens exuberet aestu,</div><div class="l">scit nivibus servare fidem pariterque favillis</div><div class="l">durescit glacies tanti secura vaporis,</div><div class="l">arcano defensa gelu, fumoque fideli</div><div class="l">lambit contiguas innoxia flamma pruinas. </div><div class="l">quae scopulos tormenta rotant ? quae tanta cavernas</div><div class="pagebreak" id="index.xml-pb-d30e464">[Page v.2.p.306]</div><div class="l">vis glomerat ? quo fonte ruit Vulcanius amnis ?</div><div class="l">sive quod obicibus discurrens ventus opertis</div><div class="l">offenso rimosa furit per saxa meatu,</div><div class="l">dum scrutatur iter, libertatemque reposcens </div><div class="l">putria multivagis populatur flatibus antra ;</div><div class="l">seu mare sulphurei ductum per viscera montis</div><div class="l">oppressis ignescit aquis et pondera librat.</div><div class="l">Hic ubi servandum mater fidissima pignus</div><div class="l">abdidit, ad Phrygios tendit secura penates </div><div class="l">turrigeramque petit Cybelen sinuosa draconum</div><div class="l">membra regens, volucri qui pervia nubila tractu</div><div class="l">signant et placidis umectant frena venenis :</div><div class="l">frontem crista tegit ; pingunt maculosa virentes</div><div class="l">terga notae ; rutilum squamis intermicat aurum. </div><div class="l">nunc spiris Zephyros tranant ; nunc arva volatu</div><div class="l">inferiore secant, cano rota pulvere labens</div><div class="l">sulcatam fecundat humum : flavescit aristis</div><div class="l">orbita ; surgentes condunt vestigia fruges ;</div><div class="l">vestit iter comitata seges. Iam linquitur Aetna </div><div class="l">totaque decrescit refugo Trinacria visu.</div><div class="l">heu quotiens praesaga mali violavit oborto</div><div class="l">rore genas ! quotiens oculos ad tecta retorsit</div><div class="l">talia voce movens : “salve, gratissima tellus,</div><div class="l">quam nos praetulimus caelo, tibi gaudia nostri </div><div class="l">sanguinis et caros uteri commendo labores.</div><div class="l">praemia digna manent : nullos patiere ligones</div><div class="l">et nullo rigidi versabere vomeris ictu.</div><div class="l">sponte tuus florebit ager ; cessante iuvenco</div><div class="pagebreak" id="index.xml-pb-d30e523">[Page v.2.p.308]</div><div class="l">ditior oblatas mirabitur incola messes.”</div><div class="l">sic ait et fulvis tetigit serpentibus Idam.</div><div class="l">Hic sedes augusta deae templique colendi</div><div class="l">relligiosa silex, densis quam pinus obumbrat</div><div class="l">frondibus et nulla lucos agitante procella</div><div class="l">stridula coniferis modulatur carmina ramis. </div><div class="l">terribiles intus thiasi vesanaque mixto</div><div class="l">concentu delubra gemunt ; ululatibus Ide</div><div class="l">bacchatur ; timidas inclinant Gargara silvas.</div><div class="l">postquam visa Ceres, mugitum tympana frenant ;</div><div class="l">conticuere chori ; Corybas non impulit ensem ; </div><div class="l">non buxus, non aera sonant blandasque leones</div><div class="l">summisere iubas. adytis gavisa Cybebe</div><div class="l">exilit et pronas intendit ad oscula turres.</div><div class="l">Viderat haec dudum summa speculatus ab arce</div><div class="l">Iuppiter ac Veneri mentis penetralia pandit : </div><div class="l">“curarum, Cytherea, tibi secreta fatebor.</div><div class="l">Candida Tartareo nuptum Proserpina regi</div><div class="l">iam pridem decreta dari : sic Atropos urget ;</div><div class="l">sic cecinit longaeva Themis, nunc matre remota</div><div class="l">rem peragi tempus. fines invade Sicanos </div><div class="l">et Cereris prolem patulis inludere campis,</div><div class="l">crastina puniceos cum lux detexerit ortus,</div><div class="l">coge tuis armata dolis, quibus urere cuncta,</div><div class="l">me quoque, saepe soles, cur ultima regna quiescunt ?</div><div class="l">nulla sit inmunis regio nullumque sub umbris </div><div class="l">pectus inaccensum Veneri. iam tristis Erinys</div><div class="pagebreak" id="index.xml-pb-d30e581">[Page v.2.p.310]</div><div class="l">sentiat ardores ; Acheron Ditisque severi</div><div class="l">ferrea lascivis mollescant corda sagittis.”</div><div class="l">Accelerat praecepta Venus ; iussuque parentis</div><div class="l">Pallas et inflexo quae terret Maenala cornu </div><div class="l">addunt se comites. divino semita gressu</div><div class="l">claruit, augurium qualis laturus iniquum</div><div class="l">praepes sanguineo dilabitur igne cometes</div><div class="l">prodigiale rubens : non illum navita tuto,</div><div class="l">non impune vident populi, sed crine minaci </div><div class="l">nuntiat aut ratibus ventos aut urbibus hostes.</div><div class="l">devenere locum, Cereris quo tecta nitebant</div><div class="l">Cyclopum firmata manu : stant ardua ferro</div><div class="l">moenia, ferrati postes, inmensaque nectit</div><div class="l">claustra chalybs. nullum tanto sudore Pyragmon </div><div class="l">nec Steropes construxit opus : non talibus umquam</div><div class="l">spiravere Notis animae nec flumine tanto</div><div class="l">incoctum maduit lassa cervice metallum.</div><div class="l">atria cingit ebur ; trabibus solidatur aenis</div><div class="l">culmen et in celsas surgunt electra columnas. </div><div class="l">Ipsa domum tenero mulcens Proserpina cantu</div><div class="l">inrita texebat rediturae munera matri.</div><div class="l">hic elementorum seriem sedesque paternas</div><div class="l">insignibat acu, veterem qua lege tumultum</div><div class="l">discrevit Natura parens et semina iustis </div><div class="l">discessere locis : quidquid leve, fertur in altum ;</div><div class="l">in medium graviora cadunt ; incanduit aer ;</div><div class="l">legit flamma polum ; fluxit mare ; terra pependit.</div><div class="l">nec color unus erat : Stellas accendit in auro,</div><div class="pagebreak" id="index.xml-pb-d30e640">[Page v.2.p.312]</div><div class="l">ostro fundit aquas. attollit litora gemmis </div><div class="l">filaque mentitos iamiam caelantia fluctus</div><div class="l">arte tument : credas inlidi cautibus algam</div><div class="l">et raucum bibulis inserpere murmur harenis.</div><div class="l">addit quinque plagas : mediam subtegmine rubro</div><div class="l">obsessam fervore notat ; squalebat inustus </div><div class="l">limes et adsiduo sitiebant stamina sole,</div><div class="l">vitales utrimque duas, quas mitis oberrat</div><div class="l">temperies habitanda viris ; in fine supremo</div><div class="l">torpentes traxit geminas brumaque perenni</div><div class="l">foedat et aeterno contristat frigore telas. </div><div class="l">nec non et patrui pingit sacraria Ditis</div><div class="l">fatalesque sibi Manes ; nec defuit omen,</div><div class="l">praescia nam subitis maduerunt fletibus ora.</div><div class="l">Coeperat et vitreis summo iam margine texti</div><div class="l">Oceanum sinuare vadis ; sed cardine verso </div><div class="l">cernit adesse deas imperfectumque laborem</div><div class="l">deserit et niveos infecit purpura vultus</div><div class="l">per liquidas succensa genas castaeque pudoris</div><div class="l">inluxere faces : non sic decus ardet eburnum,</div><div class="l">Lydia Sidonio quod femina tinxerit ostro. </div><div class="l">Merserat unda diem ; sparso nox umida somno</div><div class="l">languida caeruleis invexerat otia bigis,</div><div class="l">iamque viam Pluto superas molitur ad auras</div><div class="l">germani monitu. torvos invisa iugales</div><div class="l">Allecto temone ligat, qui pascua mandunt </div><div class="l">Cocyti pratisque Erebi nigrantibus errant</div><div class="pagebreak" id="index.xml-pb-d30e698">[Page v.2.p.314]</div><div class="l">stagnaque tranquillae potantes marcida Lethes</div><div class="l">aegra soporatis spumant oblivia linguis :</div><div class="l">Orphnaeus crudele micans Aethonque sagitta</div><div class="l">ocior et Stygii sublimis gloria Nycteus </div><div class="l">armenti Ditisque nota signatus Alastor.</div><div class="l">stabant ante fores iuncti saevumque fremebant</div><div class="l">crastina venturae spectantes gaudia praedae.</div></div></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="textpart" id="poem.34"><h4><span class="headingNumber">1.2.1. </span><span class="head">Praefatio</span></h4><div class="l">Otia sopitis ageret cum cantibus Orpheus</div><div class="l">neglectumque diu deposuisset opus,</div><div class="l">lugebant erepta sibi solacia Nymphae,</div><div class="l">quaerebant dulces flumina maesta modos.'</div><div class="l">saeva feris natura redit metuensque leonem </div><div class="l">implorat citharae vacca tacentis opem.</div><div class="l">illius et duri flevere silentia montes</div><div class="l">silvaque Bistoniam saepe secuta chelyn.</div><div class="l">Sed postquam Inachiis Alcides missus ab Argis</div><div class="l">Thracia pacifero contigit arva pede </div><div class="l">diraque sanguinei vertit praesaepia regis</div><div class="l">et Diomedeos gramine pavit equos,</div><div class="l">tunc patriae festo laetatus tempore vates</div><div class="l">desuetae repetit fila canora lyrae</div><div class="pagebreak" id="index.xml-pb-d30e747">[Page v.2.p.316]</div><div class="l">et resides levi modulatus pectine nervos </div><div class="l">pollice festivo nobile duxit ebur.</div><div class="l">vix auditus erat : venti frenantur et undae,</div><div class="l">pigrior adstrictis torpuit Hebrus aquis,</div><div class="l">porrexit Rhodope sitientes carmina rupes,</div><div class="l">excussit gelidas pronior Ossa nives ; </div><div class="l">ardua nudato descendit populus Haemo</div><div class="l">et comitem quercum pinus amica trahit,</div><div class="l">Cirrhaeasque dei quamvis despexerit artes,</div><div class="l">Orpheis laurus vocibus acta venit.</div><div class="l">securum blandi leporem fovere Molossi </div><div class="l">vicinumque lupo praebuit agna latus.</div><div class="l">concordes varia ludunt cum tigride dammae ;</div><div class="l">Massylam cervi non timuere iubam.</div><div class="l">Ille novercales stimulos actusque canebat</div><div class="l">Herculis et forti monstra subacta manu, 30</div><div class="l">quod timidae matri pressos ostenderit angues</div><div class="l">intrepidusque fero riserit ore puer :</div><div class="l">“te neque Dictaeas quatiens mugitibus urbes</div><div class="l">taurus nec Stygii terruit ira canis,</div><div class="l">non leo sidereos caeli rediturus ad axes, </div><div class="l">non Erymanthei gloria montis aper.</div><div class="l">solvis Amazonios cinctus, Stymphalidas arcu</div><div class="l">adpetis, occiduo ducis ab orbe greges</div><div class="l">tergeminique ducis numerosos deicis artus</div><div class="l">et totiens uno victor ab hoste redis. </div><div class="l">non cadere Antaeo, non crescere profuit hydrae ;</div><div class="l">nec cervam volucres eripuere pedes.</div><div class="l">Caci flamma perit ; rubuit Busiride Nilus ;</div><div class="l">prostratis maduit nubigenis Pholoe.</div><div class="pagebreak" id="index.xml-pb-d30e811">[Page v.2.p.318]</div><div class="l">te Libyci stupuere sinus, te maxima Tethys </div><div class="l">horruit, imposito cum premerere polo :</div><div class="l">firmior Herculea mundus cervice pependit ;</div><div class="l">lustrarunt umeros Phoebus et astra tuos.”</div><div class="l">Thracius haec vates. sed tu Tirynthius alter,</div><div class="l">Florentine, mihi : tu mea plectra moves </div><div class="l">antraque Musarum longo torpentia somno</div><div class="l">excutis et placidos ducis in orbe chores.</div></div><div class="textpart" id="poem.35"><h4><span class="headingNumber">1.2.2. </span></h4><div class="l">Impulit Ionios praemisso lumine fluctus</div><div class="l">nondum pura dies ; tremulis vibratur in undis</div><div class="l">ardor et errantes ludunt per caerula flammae.</div><div class="l">iamque audax animi fidaeque oblita parentis</div><div class="l">fraude Dionaea riguos Proserpina saltus </div><div class="l">(sic Parcae iussere) petit, ter cardine verso</div><div class="l">praesagum cecinere fores ; ter conscia fati</div><div class="l">flebile terrificis gemuit mugitibus Aetna,</div><div class="l">nullis ilia tamen monstris nulloque tenetur</div><div class="l">prodigio. comites gressum iunxere sorores. </div><div class="l">Prima dolo gaudens et tanto concita voto</div><div class="l">it Venus et raptus metitur corde futuros,</div><div class="l">iam dirum flexura chaos, iam Dite subacto</div><div class="l">ingenti famulos Manes ductura triumpho.</div><div class="pagebreak" id="index.xml-pb-d30e858">[Page v.2.p.320]</div><div class="l">illi multifidos crinis sinuatur in orbes </div><div class="l">Idalia divisus acu ; sudata marito</div><div class="l">fibula purpureos gemma suspendit amictus.</div><div class="l">Candida Parrhasii post hanc regina Lycaei</div><div class="l">et Pandionias quae cuspide protegit arces,</div><div class="l">utraque virgo, ruunt : haec tristibus aspera bellis. </div><div class="l">haec metuenda feris. Tritonia casside fulva</div><div class="l">caelatum Typhona gerit, qui summa peremptus</div><div class="l">ima parte viget, moriens et parte superstes ;</div><div class="l">hastaque terribili surgens per nubila ferro</div><div class="l">instar habet silvae ; tantum stridentia colla </div><div class="l">Gorgonis obtentu pallae fulgentis inumbrat.</div><div class="l">at Triviae lenis species et multus in ore</div><div class="l">frater erat, Phoebique genas et lumina Phoebi</div><div class="l">esse putes, solusque dabat discrimina sexus.</div><div class="l">brachia nuda nitent ; levibus proiecerat auris </div><div class="l">indociles errare comas, arcuque remisso</div><div class="l">otia nervus agit ; pendent post terga sagittae.</div><div class="l">crispatur gemino vestis Gortynia cinctu</div><div class="l">poplite fusa tenus, motoque in stamine Delos</div><div class="l">errat et aurato trahitur circumflua ponto. </div><div class="l">Quas inter Cereris proles, nunc gloria matris,</div><div class="l">mox dolor, aequali tendit per gramina passu</div><div class="l">nec membris nec honore minor potuitque videri</div><div class="l">Pallas, si clipeum ferret, si spicula, Phoebe,</div><div class="l">collectae tereti nodantur iaspide vestes. </div><div class="l">pectinis ingenio numquam felicior artis</div><div class="l">contigit eventus ; nulli sic consona telae</div><div class="l">fila nec in tantum veri duxere figuras.</div><div class="l">hic Hyperionio Solem de semine nasci</div><div class="pagebreak" id="index.xml-pb-d30e922">[Page v.2.p.322]</div><div class="l">fecerat et pariter, forma sed dispare, Lunam, </div><div class="l">aurorae noctisque duces ; cunabula Tethys</div><div class="l">praebet et infantes gremio solatur anhelos</div><div class="l">caeruleusque sinus roseis radiatur alumnis.</div><div class="l">invalidum dextro portat Titana lacerto</div><div class="l">nondum luce gravem nec pubescentibus alte </div><div class="l">cristatum radiis : primo clementior aevo</div><div class="l">fingitur et tenerum vagitu despuit ignem.</div><div class="l">laeva parte soror vitrei libamina potat</div><div class="l">uberis et parvo signatur tempora cornu.</div><div class="l">Tali luxuriat cultu. comitantur euntem </div><div class="l">Naides et socia stipant utrimque caterva,</div><div class="l">quae fontes, Crinise, tuos et saxa rotantem</div><div class="l">Pantagiam nomenque Gelam qui praebuit urbi</div><div class="l">concelebrant, quas pigra vado Camerina palustri,</div><div class="l">quas Arethusaei latices, quas advena nutrit </div><div class="l">Alpheus ; Cyane totum supereminet agmen :</div><div class="l">qualis Amazonidum peltis exultat aduncis</div><div class="l">pulchra cohors, quotiens Arcton populata virago</div><div class="l">Hippolyte niveas ducit post proelia turmas,</div><div class="l">seu flavos stravere Getas seu forte rigentem </div><div class="l">Thermodontiaca Tanaim fregere securi ;</div><div class="l">aut quales referunt Baccho sollemnia Nymphae</div><div class="l">Maeoniae, quas Hermus alit, ripasque paternas</div><div class="l">percurrunt auro madidae : laetatur in antro</div><div class="l">amnis et undantem declinat prodigus urnam. </div><div class="l">Viderat herboso sacrum de vertice vulgus</div><div class="l">Henna parens florum curvaque in valle sedentem</div><div class="pagebreak" id="index.xml-pb-d30e981">[Page v.2.p.324]</div><div class="l">compellat Zephyrum : “pater o gratissime veris,</div><div class="l">qui mea lascivo regnas per prata meatu</div><div class="l">semper et adsiduis inroras flatibus annum, </div><div class="l">respice Nympharum coetus et celsa Tonantis</div><div class="l">germina per nostros dignantia ludere campos.</div><div class="l">nunc adsis faveasque, precor ; nunc omnia fetu</div><div class="l">pubescant virgulta velis, ut fertilis Hybla</div><div class="l">invideat vincique suos non abnuat hortos. </div><div class="l">quidquid turiferis spirat Panchaia silvis,</div><div class="l">quidquid odoratus longe blanditur Hydaspes,</div><div class="l">quidquid ab extremis ales longaeva colonis</div><div class="l">colligit optato repetens exordia leto, 1</div><div class="l">in venas disperge meas et flamine largo </div><div class="l">rura fove. merear divino pollice carpi</div><div class="l">et nostris cupiant ornari numina sertis.”</div><div class="l">Dixerat ; ille novo madidantes nectare pennas</div><div class="l">concutit et glaebas fecundo rore maritat,</div><div class="l">quaque volat vernus sequitur rubor ; omnis in herbas</div><div class="l">turget humus medioque patent convexa sereno. </div><div class="l">sanguineo splendore rosas, vaccinia nigro</div><div class="l">imbuit et dulci violas ferrugine pingit.</div><div class="l">Parthica quae tantis variantur cingula gemmis</div><div class="l">regales vinctura sinus ? quae vellera tantum </div><div class="l">ditibus Assyrii spumis fucantur aeni ?</div><div class="l">non tales volucer pandit Iunonius alas,</div><div class="l">nec sic innumeros arcu mutante colores</div><div class="l">incipiens redimitur hiems, cum tramite flexo</div><div class="l">semita discretis interviret umida nimbis. </div><div class="l">Forma loci superat flores : curvata tumore</div><div class="l">parvo planities et mollibus edita clivis</div><div class="l">creverat in collem ; vivo de pumice fontes</div><div class="pagebreak" id="index.xml-pb-d30e1047">[Page v.2.p.326]</div><div class="l">roscida mobilibus lambebant gramina rivis,</div><div class="l">silvaque torrentes ramorum frigore soles </div><div class="l">temperat et medio brumam sibi vindicat aestu :</div><div class="l">apta fretis abies, bellis accommoda cornus,</div><div class="l">quercus amica Iovi, tumulos tectura cupressus,</div><div class="l">ilex plena favis, venturi praescia laurus ;</div><div class="l">fluctuat hic denso crispata cacumine buxus, </div><div class="l">hic hederae serpunt, hic pampinus induit ulmos.</div><div class="l">haud procul inde lacus (Pergum dixere Sicani)</div><div class="l">panditur et nemorum frondoso margine cinctus</div><div class="l">vicinis pallescit aquis : admittit in altum</div><div class="l">cernentes oculos et late pervius umor </div><div class="l">ducit inoffensos liquido sub flumine visus</div><div class="l">imaque perspicui prodit secreta profundi,</div><div class="l"><span class="strikethrough">huc elapsa cohors gaudet per florida rura.</span>1</div><div class="l">Hortatur Cytherea legant. “nunc ite, sorores.</div><div class="l">dum matutinis praesudat solibus aer, </div><div class="l">dum meus umectat flaventes Lucifer agros</div><div class="l">roranti praevectus equo.” sic fata doloris</div><div class="l">carpit signa sui. varios tum cetera saltus</div><div class="l">invasere cohors : credas examina fundi</div><div class="l">Hyblaeum raptura thymum, cum cerea reges </div><div class="l">castra movent fagique cava dimissus ab alvo</div><div class="l">mellifer electis exercitus obstrepit herbis.</div><div class="l">pratorum spoliatur honos : haec lilia fuscis</div><div class="l">intexit violis ; hanc mollis amaracus ornat ;</div><div class="l">haec graditur stellata rosis, haec alba ligustris. </div><div class="l">te quoque, flebilibus maerens Hyacinthe figuris,</div><div class="pagebreak" id="index.xml-pb-d30e1110">[Page v.2.p.328]</div><div class="l">Narcissumque metunt, nunc inclita germina veris,</div><div class="l">praestantes olim pueros : tu natus Amyclis,</div><div class="l">hunc Helicon genuit ; disci te perculit error,</div><div class="l">hunc fontis decepit amor ; te fronte retusa </div><div class="l">Delius, hunc fracta Cephisus harundine luget.</div><div class="l">Aestuat ante alias avido fervore legendi</div><div class="l">frugiferae spes una deae : nunc vimine texto</div><div class="l">ridentes calathos spoliis agrestibus implet ;</div><div class="l">nunc sociat flores seseque ignara coronat, </div><div class="l">augurium fatale tori, quin ipsa tubarum</div><div class="l">armorumque potens dextram, qua fortia turbat</div><div class="l">agmina, qua stabiles portas et moenia vellit,</div><div class="l">iam levibus laxat studiis hastamque reponit</div><div class="l">insuetisque docet galeam mitescere sertis ; </div><div class="l">ferratus lascivit apex horrorque recessit</div><div class="l">Martius et cristae pacato fulgure vernant.</div><div class="l">nec, quae Parthenium canibus scrutatur odorem,</div><div class="l">aspernata choros libertatemque comarum</div><div class="l">iniecta voluit tantum frenare corona. </div><div class="l">Talia virgineo passim dum more geruntur,</div><div class="l">ecce repens mugire fragor, confligere turres</div><div class="l">pronaque vibratis radicibus oppida verti.</div><div class="l">causa latet ; dubios agnovit sola tumultus</div><div class="l">diva Paphi mixtoque metu perterrita gaudet. </div><div class="l">iamque per anfractus animarum rector opacos</div><div class="l">sub terris quaerebat iter gravibusque gementem</div><div class="pagebreak" id="index.xml-pb-d30e1165">[Page v.2.p.330]</div><div class="l">Enceladum calcabat equis : inmania findunt</div><div class="l">membra rotae pressaque Gigas cervice laborat</div><div class="l">Sicaniam cum Dite ferens temptatque moveri </div><div class="l">debilis et fessis serpentibus impedit axem :</div><div class="l">fumida sulphureo praelabitur orbita dorso.</div><div class="l">ac velut occultus securum pergit in hostem</div><div class="l">miles et effossi subter fundamina campi</div><div class="l">transilit inclusos arcano limite muros </div><div class="l">turbaque deceptas victrix erumpit in arces</div><div class="l">terrigenas imitata viros : sic tertius heres</div><div class="l">Saturni latebrosa vagis rimatur habenis</div><div class="l">devia, fraternum cupiens exire sub orbem.</div><div class="l">ianua nulla patet ; prohibebant undique rupes </div><div class="l">oppositae duraque deum compage tenebant :</div><div class="l">non tulit ille moras indignatusque trabali</div><div class="l">saxa ferit sceptro. Siculae sonuere cavernae ;</div><div class="l">turbatur Lipare ; stupuit fornace relicta</div><div class="l">Mulciber et trepidus deiecit fulmina Cyclops. </div><div class="l">audiit et si quem glacies Alpina coercet</div><div class="l">et qui te, Latiis nondum praecincte tropaeis</div><div class="l">Thybri, natat missamque Pado qui remigat alnum.</div><div class="l">Sic, cum Thessaliam scopulis inclusa teneret</div><div class="l">Peneo stagnante palus et mersa negaret </div><div class="l">arva coli, trifida Neptunus cuspide montes</div><div class="l">impulit adversos : tunc forti saucius ictu</div><div class="l">dissiluit gelido vertex Ossaeus Olympo ;</div><div class="l">carceribus laxantur aquae factoque meatu</div><div class="l">redduntur fluviusque mari tellusque colonis, </div><div class="pagebreak" id="index.xml-pb-d30e1225">[Page v.2.p.332]</div><div class="l">Postquam victa manu duros Trinacria nexus</div><div class="l">solvit et inmenso late discessit hiatu,</div><div class="l">adparet subitus caelo timor ; astra viarum</div><div class="l">mutavere fidem ; vetito se proluit Arctos</div><div class="l">aequore ; praecipitat pigrum formido Booten ; </div><div class="l">horruit Orion, audito palluit Atlas</div><div class="l">hinnitu : rutilos obseurat anhelitus axes</div><div class="l">discolor et longa solitos caligine pasci</div><div class="l">terruit orbis equos ; pressis haesere lupatis</div><div class="l">attoniti meliore polo rursusque verendum </div><div class="l">in chaos obliquo certant temone reverti.</div><div class="l">mox ubi pulsato senserunt verbera tergo</div><div class="l">et solem didicere pati, torrentius amne</div><div class="l">hiberno tortaque ruunt pernicius hasta :</div><div class="l">quantum non iaculum Parthi, non impetus Austri,</div><div class="l">non leve sollicitae mentis discurrit acumen. </div><div class="l">sanguine frena calent ; corrumpit spiritus auras</div><div class="l">letifer ; infectae spumis vitiantur harenae.</div><div class="l">Diffugiunt Nymphae : rapitur Proserpina curru</div><div class="l">imploratque deas. iam Gorgonis ora revelat </div><div class="l">Pallas et intento festinat Delia telo</div><div class="l">nec patruo cedunt ; stimulat communis in arma</div><div class="l">virginitas crimenque feri raptoris acerbat.</div><div class="l">ille velut stabuli decus armentique iuvencam</div><div class="l">cum leo possedit nudataque viscera fodit </div><div class="l">unguibus et rabiem totos exegit in armos :</div><div class="l">stat crassa turpis sanie nodosque iubarum</div><div class="l">excutit et viles pastorum despicit iras.</div><div class="l"><span class="q">‘Ignavi domitor vulgi, deterrime fratrum,’</span></div><div class="pagebreak" id="index.xml-pb-d30e1290">[Page v.2.p.334]</div><div class="l">Pallas ait “quae te stimulis facibusque profanis </div><div class="l">Eumenides movere ? tua cur sede relicta</div><div class="l">audes Tartareis caelum incestare quadrigis ?</div><div class="l">sunt tibi deformes Dirae, sunt altera Lethes</div><div class="l">numina, sunt tristes Furiae, te coniuge dignae.</div><div class="l">fratris linque domos, alienam desere sortem ; </div><div class="l">nocte tua contentus abi. quid viva sepultis</div><div class="l">admisces ? nostrum quid proteris advena mundum ? ”</div><div class="l">Talia vociferans avidos transire minaci</div><div class="l">cornipedes umbone ferit clipeique retardat</div><div class="l">obice Gorgoneisque premens adsibilat hydris </div><div class="l">praetentaque operit crista ; libratur in ictum</div><div class="l">fraxinus et nigros inluminat obvia currus</div><div class="l">missaque paene foret, ni Iuppiter aethere summo</div><div class="l">pacificas rubri torsisset fulminis alas</div><div class="l">confessus socerum : nimbis hymenaeus hiulcis </div><div class="l">intonat et testes firmant conubia flammae.</div><div class="l">Invitae cessere deae. compescuit arcum</div><div class="l">cum gemitu talesque dedit Latonia voces :</div><div class="l">“Sis memor o longumque vale, reverentia patris</div><div class="l">obstitit auxilio, nec nos defendere contra </div><div class="l">possumus : imperio vinci maiore fatemur.</div><div class="l">in te coniurat genitor populoque silenti</div><div class="l">traderis, heu ! cupidas non adspectura sorores</div><div class="l">aequalemque chorum. quae te fortuna supernis</div><div class="l">abstulit et tanto damnavit sidera luctu ? </div><div class="pagebreak" id="index.xml-pb-d30e1345">[Page v.2.p.336]</div><div class="l">iam neque Partheniis innectere retia lustris</div><div class="l">nec pharetram gestare libet : securus ubique</div><div class="l">spumet aper saevique fremant impune leones.</div><div class="l">te iuga Taygeti, posito te Maenala flebunt</div><div class="l">venatu maestoque diu lugebere Cyntho. </div><div class="l">Delphica quin etiam fratris delubra tacebunt.”</div><div class="l">Interea volucri fertur Proserpina curru</div><div class="l">caesariem diffusa Noto planctuque lacertos</div><div class="l">verberat et questus ad nubila tendit inanes :</div><div class="l">“Cur non torsisti manibus fabricata Cyclopum </div><div class="l">in nos tela, pater ? sic me crudelibus umbris</div><div class="l">tradere, sic toto placuit depellere mundo ?</div><div class="l">nullane te flectit pietas nihilumque paternae</div><div class="l">mentis inest ? tantas quo crimine movimus iras ?</div><div class="l">non ego, cum rapido saeviret Phlegra tumultu, </div><div class="l">signa deis adversa tuli ; non robore nostro</div><div class="l">Ossa pruinosum vexit glacialis Olympum.</div><div class="l">quod conata nefas aut cuius conscia culpae</div><div class="l">exul ad inmanes Erebi detrudor hiatus ?</div><div class="l">o fortunatas alii quascumque tulere </div><div class="l">raptores ! saltem communi sole fruuntur.</div><div class="l">sed mihi virginitas pariter caelumque negatur,</div><div class="l">eripitur cum luce pudor, terrisque relictis</div><div class="l">servitum Stygio ducor captiva tyranno.</div><div class="l">o male dilecti flores despectaque matris </div><div class="l">consilia ! o Veneris deprensae serius artes !</div><div class="l">mater, io ! seu te Phrygiis in vallibus Idae</div><div class="l">Mygdonio buxus circumsonat horrida cantu,</div><div class="pagebreak" id="index.xml-pb-d30e1405">[Page v.2.p.338]</div><div class="l">seu tu sanguineis ululantia Dindyma Gallis</div><div class="l">incolis et strictos Curetum respicis enses : </div><div class="l">exitio succurre meo ! compesce furentem !</div><div class="l">comprime ferales torvi praedonis habenas ! ”</div><div class="l">Talibus ille ferox dictis fletuque decoro</div><div class="l">vincitur et primi suspiria sensit amoris.</div><div class="l">tunc ferrugineo lacrimas deterget amictu </div><div class="l">et placida maestum solatur voce dolorem :</div><div class="l">“Desine funestis animum, Proserpina, curis</div><div class="l">et vano vexare metu. maiora dabuntur</div><div class="l">sceptra nec indigni taedas patiere mariti.</div><div class="l">ille ego Saturni proles, cui machina rerum </div><div class="l">servit et inmensum tendit per inane potestas.</div><div class="l">amissum ne crede diem : sunt altera nobis</div><div class="l">sidera, sunt orbes alii, lumenque videbis</div><div class="l">purius Elysiumque magis mirabere solem</div><div class="l">cultoresque pios ; illic pretiosior aetas, </div><div class="l">aurea progenies habitat, semperque tenemus</div><div class="l">quod superi meruere semel. nec mollia desunt</div><div class="l">prata tibi ; Zephyris illic melioribus halant</div><div class="l">perpetui flores, quos nec tua protulit Henna,</div><div class="l">est etiam lucis arbor praedives opacis </div><div class="l">fulgentes viridi ramos curvata metallo :</div><div class="l">haec tibi sacra datur fortunatumque tenebis</div><div class="l">autumnum et fulvis semper ditabere pomis.</div><div class="l">parva loquor : quidquid liquidus complectitur aer,</div><div class="l">quidquid alit tellus, quidquid maris aequora verrunt,</div><div class="l">quod fluvii volvunt, quod nutrivere paludes, </div><div class="l">cuncta tuis pariter cedent animalia regnis</div><div class="l">lunari subiecta globo, qui septimus auras</div><div class="l">ambit et aeternis mortalia separat astris.</div><div class="pagebreak" id="index.xml-pb-d30e1471">[Page v.2.p.340]</div><div class="l">sub tua purpurei venient vestigia reges </div><div class="l">deposito luxu turba cum paupere mixti</div><div class="l">(omnia mors aequat) ; tu damnatura nocentes,</div><div class="l">tu requiem latura piis ; te iudice sontes</div><div class="l">improba cogentur vitae commissa fateri.</div><div class="l">accipe Lethaeo famulas cum gurgite Parcas, </div><div class="l">sitque ratum quodcumque voles.” Haec fatus ovantes</div><div class="l">exhortatur equos et Tartara mitior intrat.</div><div class="l">conveniunt animae, quantas violentior Auster</div><div class="l">decutit arboribus frondes aut nubibus imbres</div><div class="l">colligit aut frangit fluctus aut torquet harenas ; </div><div class="l">cunctaque praecipiti stipantur saecula cursu</div><div class="l">insignem visura nurum. mox ipse serenus</div><div class="l">ingreditur facili passus mollescere risu</div><div class="l">dissimilisque sui. dominis intrantibus ingens</div><div class="l">adsurgit Phlegethon : flagrantibus hispida rivis </div><div class="l">barba madet totoque fluunt incendia vultu.</div><div class="l">Occurrunt properi lecta de plebe ministri :</div><div class="l">pars altos revocant currus frenisque solutis</div><div class="l">vertunt emeritos ad pascua nota iugales ;</div><div class="l">pars aulaea tenent ; alii praetexere ramis </div><div class="l">limina et in thalamum cultas extollere vestes.</div><div class="l">reginam casto cinxerunt agmine matres</div><div class="l">Elysiae teneroque levant sermone timores</div><div class="l">et sparsos religant crines et vultibus addunt</div><div class="l">flammea sollicitum pudorem. </div><div class="l">Pallida laetatur regio gentesque sepultae</div><div class="pagebreak" id="index.xml-pb-d30e1528">[Page v.2.p.342]</div><div class="l">luxuriant epulisque vacant genialibus umbrae.</div><div class="l">grata coronati peragunt convivia Manes ;</div><div class="l">rumpunt insoliti tenebrosa silentia cantus ;</div><div class="l">sedantur gemitus. Erebi se sponte relaxat </div><div class="l">squalor et aeternam patitur rarescere noctem,</div><div class="l">urna nec incertas versat Minoia sortes.</div><div class="l">verbera nulla sonant nulloque frementia luctu</div><div class="l">impia dilatis respirant Tartara poenis :</div><div class="l">non rota suspensum praeceps Ixiona torquet ; </div><div class="l">non aqua Tantaleis subducitur invida labris.</div><div class="l">solvitur Ixion et Tantalus invenit undas</div><div class="l">et Tityos tandem spatiosos erigit artus</div><div class="l">squalentisque novem detexit iugera campi</div><div class="l">(tantus erat), laterisque piger sulcator opaci </div><div class="l">invitus trahitur lasso de pectore vultur</div><div class="l">abreptasque dolet iam non sibi crescere fibras.</div><div class="l">Oblitae scelerum formidatique furoris</div><div class="l">Eumenides cratera parant et vina feroci</div><div class="l">crine bibunt flexisque minis iam lene canentes </div><div class="l">extendunt socios ad pocula plena cerastas</div><div class="l">et festas alio succendunt lumine taedas.</div><div class="l">tunc et pestiferi pacatum flumen Averni</div><div class="l">innocuae transistis, aves, flatumque repressit</div><div class="l">Amsanctus : fixo tacuit torrente vorago. </div><div class="l">tunc Acheronteos mutato gurgite fontes</div><div class="l">lacte novo tumuisse ferunt, hederisque virentem</div><div class="l">Cocyton dulci perhibent undasse Lyaeo.</div><div class="l">stamina nec rumpit Lachesis ; nec turbida sacris</div><div class="l">obstrepitant lamenta choris. mors nulla vagatur </div><div class="pagebreak" id="index.xml-pb-d30e1590">[Page v.2.p.344]</div><div class="l">in terris, nullique rogum planxere parentes.</div><div class="l">navita non moritur fluctu, non cuspide miles ;</div><div class="l">oppida funerei pollent inmunia leti,</div><div class="l">impexamque senex velavit harundine frontem</div><div class="l">portitor et vacuos egit cum carmine remos. </div><div class="l">Iam suus inferno processerat Hesperus orbi :</div><div class="l">ducitur in thalamum virgo. stat pronuba iuxta</div><div class="l">stellantes Nox picta sinus tangensque cubile</div><div class="l">omina perpetuo genitalia foedere sancit ;</div><div class="l">exultant cum voce pii Ditisque sub aula </div><div class="l">talia pervigili sumunt exordia plausu :</div><div class="l">“Nostra potens Iuno tuque o germane Tonantis</div><div class="l">et gener, unanimi consortia discite somni</div><div class="l">mutuaque alternis innectite vota lacertis.</div><div class="l">iam felix oritur proles ; iam laeta futuros </div><div class="l">expectat Natura deos. nova numina rebus</div><div class="l">addite et optatos Cereri proferte nepotes.”</div></div></div><div class="textpart" id="poem.36"><h3><span class="headingNumber">1.3. </span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><div class="l">Iuppiter interea cinctam Thaumantida nimbis</div><div class="l">ire iubet totoque deos arcessere mundo.</div><div class="l">ilia colorato Zephyros illapsa volatu</div><div class="l">numina conclamat pelagi Nymphasque morantes</div><div class="l">increpat et Fluvios umentibus evocat antris. </div><div class="pagebreak" id="index.xml-pb-d30e1638">[Page v.2.p.346]</div><div class="l">ancipites trepidique ruunt, quae causa quietos</div><div class="l">excierit, tanto quae res agitanda tumultu.</div><div class="l">ut patuit stellata domus, considere iussi,</div><div class="l">nec confusus honor : caelestibus ordine sedes</div><div class="l">prima datur ; tractum proceres tenuere secundum </div><div class="l">aequorei, placidus Nereus reverendaque Phorci</div><div class="l">canities ; Glaucum series extrema biformem</div><div class="l">accipit et certo mansurum Protea vultu.</div><div class="l">nec non et senibus Fluviis concessa sedendi</div><div class="l">gloria ; plebeio stat cetera more iuventus, </div><div class="l">mille Amnes. liquidis incumbunt patribus udae</div><div class="l">Naides et taciti mirantur sidera Fauni.</div><div class="l">Tum gravis ex alto genitor sic orsus Olympo :</div><div class="l">“abduxere meas iterum mortalia curas</div><div class="l">iam pridem neglecta mihi, Saturnia postquam </div><div class="l">otia et ignavi senium cognovimus aevi ;</div><div class="l">sopitosque diu populos torpore paterno</div><div class="l">sollicitae placuit stimulis impellere vitae,</div><div class="l">incultis ne sponte seges grandesceret arvis,</div><div class="l">undaret neu silva favis, neu vina tumerent </div><div class="l">fontibus et totae fremerent in pocula ripae</div><div class="l">(haud equidem invideo — neque enim livescere fas est</div><div class="l">vel nocuisse deos — sed, quod dissuasor honesti</div><div class="l">luxus et humanas oblimat copia mentes),</div><div class="l">provocet ut segnes animos rerumque remotas </div><div class="l">ingeniosa vias paulatim exploret egestas</div><div class="l">utque artes pariat sollertia, nutriat usus.</div><div class="l">Nunc mihi cum magnis instat Natura querellis</div><div class="pagebreak" id="index.xml-pb-d30e1698">[Page v.2.p.348]</div><div class="l">humanum relevare genus, durumque tyrannum</div><div class="l">inmitemque vocat regnataque saecula patri </div><div class="l">commemorat parcumque Iovem se divite clamat,</div><div class="l">qui campos horrere situ dumisque repleri</div><div class="l">rura velim, nullis exornem fructibus annum.</div><div class="l">se iam, quae genetrix mortalibus ante fuisset,</div><div class="l">in dirae subito mores transisse novercae ; </div><div class="l">“quid mentem traxisse polo, quid profuit altum</div><div class="l">erexisse caput, pecudum si more pererrant</div><div class="l">avia, si frangunt communia pabula glandes ?</div><div class="l">haecine vita iuvat silvestribus abdita 1 lustris,</div><div class="l">indiscreta feris ?” tales cum saepe parentis </div><div class="l">pertulerim questus, tandem clementior orbi</div><div class="l">Chaonio statui gentes avertere victu :</div><div class="l">atque adeo Cererem, quae nunc ignara malorum</div><div class="l">verberat Idaeos torva cum matre leones,</div><div class="l">per mare, per terras avido discurrere luctu </div><div class="l">decretum, natae donec laetata repertae</div><div class="l">indicio tribuat fruges, currusque feratur</div><div class="l">nubibus ignotas populis sparsurus aristas</div><div class="l">et iuga caerulei subeant Actaea dracones.</div><div class="l">quodsi quis Cereri raptorem prodere divum </div><div class="l">audeat, imperii molem pacemque profundam</div><div class="l">obtestor rerum, natus licet ille sororve</div><div class="l">vel coniunx fuerit natarumve agminis una,</div><div class="l">se licet ilia meo conceptam vertice iactet : </div><div class="l">sentiet iratum procul aegide, sentiet ictum </div><div class="l">fulminis et genitum divina sorte pigebit</div><div class="l">optabitque mori : tunc vulnere saucius ipsi</div><div class="pagebreak" id="index.xml-pb-d30e1759">[Page v.2.p.350]</div><div class="l">tradetur genero, passurus prodita regna,</div><div class="l">et sciet an propriae conspirent Tartara causae.</div><div class="l">hoc sanctum ; mansura fluant hoc ordine fata.”</div><div class="l">dixit et horrendo concussit sidera motu.</div><div class="l">At procul armisoni Cererem sub rupibus antri</div><div class="l">securam placidamque diu iam certa peracti</div><div class="l">terrebant simulacra mali, noctesque timorem</div><div class="l">ingeminant omnique perit Proserpina somno. </div><div class="l">namque modo adversis invadi viscera telis,</div><div class="l">nunc sibi mutatas horret nigrescere vestes,</div><div class="l">nunc steriles mediis frondere penatibus ornos.</div><div class="l">stabat praeterea luco dilectior omni</div><div class="l">laurus, virgineos quondam quae fronde pudica </div><div class="l">umbrabat thalamos : hanc imo stipite caesam</div><div class="l">vidit et incomptos focdari pulvere ramos</div><div class="l">quaesivitque nefas. Dryades dixere gementes</div><div class="l">Tartarea Furias debellavisse bipenni.</div><div class="l">Sed tunc ipsa sui iam non ambagibus ullis </div><div class="l">nuntia materno facies ingesta sopori :</div><div class="l">namque videbatur tenebroso obtecta recessu</div><div class="l">carceris et saevis Proserpina vincta catenis,</div><div class="l">non qualem Siculis olim mandaverat arvis</div><div class="l">nec qualem roseis nuper convallibus Aetnae </div><div class="l">suspexere deae : squalebat pulchrior auro</div><div class="l">caesaries et nox oculorum infecerat ignes</div><div class="l">exhaustusque gelu pallet rubor, ille superbi</div><div class="l">flammeus oris honos, et non cessura pruinis</div><div class="l">membra colorantur picei caligine regni. </div><div class="pagebreak" id="index.xml-pb-d30e1819">[Page v.2.p.352]</div><div class="l">ergo hanc ut dubio vix tandem agnoscere visu</div><div class="l">evaluit : <span class="q">‘cuius tot poenae criminis ?’</span> inquit</div><div class="l">“unde haec informis macies ? cui tanta potestas</div><div class="l">in me saevitiae ? rigidi cur vincula ferri</div><div class="l">vix aptanda feris molles meruere lacerti ? </div><div class="l">tu mea, tu proles ? an vana fallimur umbra ?”</div><div class="l">Ilia refert : “heu dira parens nataeque peremptae</div><div class="l">immemor ! heu fulvas animo transgressa leaenas !</div><div class="l">tantane te nostri tenuere oblivia ? tantum</div><div class="l">unica despicior ? certe Proserpina nomen </div><div class="l">dulce tibi, tali quae nunc, ut cernis, hiatu</div><div class="l">suppliciis inclusa teror ! tu saeva choreis</div><div class="l">indulges ? Phrygias vel nunc interstrepis urbes ?</div><div class="l">quodsi non omnem pepulisti pectore matrem,</div><div class="l">si tua nata, Ceres, et non me Caspia tigris </div><div class="l">edidit, his, oro, miseram defende cavernis</div><div class="l">inque superna refer, prohibent si fata reverti,</div><div class="l">vel tantum visura veni.” Sic fata trementes</div><div class="l">tendere conatur palmas. vis improba ferri</div><div class="l">impedit et motae somnum solvere catenae. </div><div class="l">obriguit visis ; gaudet non vera fuisse ;</div><div class="l">complexu caruisse dolet. penetralibus amens</div><div class="l">prosilit et tali compellat voce Cybeben :</div><div class="l">“lam non ulterius Phrygia tellure morabor,</div><div class="l">sancta parens : revocat tandem custodia cari </div><div class="l">pignoris et cunctis obiecti fraudibus anni,</div><div class="pagebreak" id="index.xml-pb-d30e1877">[Page v.2.p.354]</div><div class="l">nec mihi Cyelopum quamvis extructa caminis</div><div class="l">culmina fida satis, timeo ne fama latebras</div><div class="l">prodiderit leviusque meum Trinacria celet</div><div class="l">depositum. terret nimium vulgata locorum </div><div class="l">nobilitas. aliis sedes obscurior oris</div><div class="l">exquirenda mihi ; gemitu flammisque propinquis</div><div class="l">Enceladi nequeunt umbracula nostra taceri.</div><div class="l">somnia quin etiam variis infausta figuris</div><div class="l">saepe monent, nullusque dies non triste minatur </div><div class="l">augurium. quotiens flaventia serta comarum</div><div class="l">sponte cadunt ! quotiens exundat ab ubere sanguis !</div><div class="l">larga vel invito prorumpunt flumina vultu</div><div class="l">iniussaeque manus mirantia pectora tundunt.</div><div class="l">si buxus inflare velim, ferale gemiscunt ; </div><div class="l">tympana si quatiam, planctus mihi tympana reddunt.</div><div class="l">ah vereor, ne quid portendant omina veri !</div><div class="l">hae longae nocuere morae ” “Procul inrita venti</div><div class="l">dicta ferant " subicit Cybele ; " nec tanta Tonanti</div><div class="l">segnities, ut non pro pignore fulmina mittat. </div><div class="l">i tamen et nullo turbata revertere casu.”</div><div class="l">Haec ubi, digreditur templis. sed nulla ruenti</div><div class="l">mobilitas : tardos queritur non ire dracones</div><div class="l">inmeritasque movens alterno verbere pennas</div><div class="l">Sicaniam quaerit, cum necdum absconderit Idam. </div><div class="l">cuncta pavet speratque nihil, sic aestuat ales,</div><div class="l">quae teneros humili fetus commiserit orno</div><div class="l">adlatura cibos, et plurima cogitat absens :</div><div class="l">ne gracilem ventus decusserit arbore nidum,</div><div class="l">ne furtum pateant homini, ne praeda colubris. </div><div class="pagebreak" id="index.xml-pb-d30e1939">[Page v.2.p.356]</div><div class="l">Ut domus excubiis incustodita remotis</div><div class="l">et resupinati neglecto cardine postes</div><div class="l">flebilis et tacitae species adparuit aulae,</div><div class="l">non expectato respectu cladis amictus</div><div class="l">conscidit et fractas cum crine avellit aristas. </div><div class="l">haeserunt lacrimae ; nec vox aut spiritus oris</div><div class="l">redditur, atque imis vibrat tremor ossa medullis ;</div><div class="l">succidui titubant gressus ; foribusque reclusis,</div><div class="l">dum vacuas sedes et desolata pererrat</div><div class="l">atria, semirutas confuso stamine telas </div><div class="l">atque interceptas agnoscit pectinis artes.</div><div class="l">divinus perit ille labor, spatiumque relictum</div><div class="l">audax sacrilego supplebat aranea textu.</div><div class="l">Nee deflet plangitve malum ; tantum oscula telae</div><div class="l">figit et abrumpit mutas in fila querellas : </div><div class="l">attritosque manu radios proiectaque pensa</div><div class="l">cunctaque virgineo sparsa oblectamina ludo</div><div class="l">ceu natam pressat gremio ; castumque cubile</div><div class="l">desertosque toros et, sicubi sederat olim,</div><div class="l">perlegit : attonitus stabulo ceu pastor inani, </div><div class="l">cui pecus aut rabies Poenorum inopina leonum</div><div class="l">aut populatrices infestavere catervae ;</div><div class="l">serus at ille redit vastataque pascua lustrans</div><div class="l">non responsuros ciet imploratque iuvencos.</div><div class="l">Atque ibi secreta tectorum in parte iacentem </div><div class="l">conspicit Electram, natae quae sedula nutrix</div><div class="l">Oceani priscas inter notissima Nymphas.</div><div class="l">par Cereri pietas ; haec post cunabula dulci</div><div class="l">ferre sinu summoque Iovi deducere parvam</div><div class="l">sueverat et genibus ludentem aptare paternis. </div><div class="pagebreak" id="index.xml-pb-d30e2003">[Page v.2.p.358]</div><div class="l">haec comes, haec custos, haec proxima mater haberi.</div><div class="l">tunc laceras effusa comas et pulvere cano</div><div class="l">sordida sidereae raptus lugebat alumnae.</div><div class="l">Hanc adgressa Ceres, postquam suspiria tandem</div><div class="l">laxavit frenosque dolor : <span class="q">‘quod cernimus’</span> inquit</div><div class="l">“excidium ? cui praeda feror ? regnatne maritus</div><div class="l">an caelum Titanes habent ? quae talia vivo</div><div class="l">ausa Tonante manus ? rupitne Typhoia cervix</div><div class="l">Inarimen ? fractane iugi compage Vesevi</div><div class="l">Alcyoneus Tyrrhena pedes per stagna cucurrit ? </div><div class="l">an vicina mihi quassatis faucibus Aetna</div><div class="l">protulit Enceladum ? nostros an forte penates</div><div class="l">adpetiit centum Briareia turba lacertis ?</div><div class="l">heu, ubi nunc es, nata, mihi ? quo, mille ministrae,</div><div class="l">quo, Cyane ? volucres quae vis Sirenas abegit ? </div><div class="l">haecine vestra fides ? sic fas aliena tueri</div><div class="l">pignora ?” Contremuit nutrix, maerorque pudori</div><div class="l">cedit, et adspectus miserae non ferre parentis</div><div class="l">emptum morte velit longumque inmota moratur</div><div class="l">auctorem dubium certumque expromere funus. </div><div class="l">vix tamen haec : “Acies utinam vesana Gigantum</div><div class="l">hanc dederit cladem ! levius communia tangunt.</div><div class="l">sed divae, multoque minus quod rere, sorores</div><div class="l">in nostras (nimium !) coniuravere ruinas.</div><div class="l">insidias superum, cognatae vulnera cernis </div><div class="l">invidiae. Phlegra nobis infensior aether.</div><div class="l">Florebat tranquilla domus ; nec limina virgo</div><div class="pagebreak" id="index.xml-pb-d30e2064">[Page v.2.p.360]</div><div class="l">linquere nec virides audebat visere saltus</div><div class="l">praeceptis obstricta tuis. telae labor illi ;</div><div class="l">Sirenes requies. sermonum gratia mecum, </div><div class="l">mecum somnus erat cautique per atria ludi :</div><div class="l">cum subito (dubium quonam monstrante latebras</div><div class="l">rescierit) Cytherea venit suspectaque nobis</div><div class="l">ne foret, hinc Phoeben comites, hinc Pallada iunxit.</div><div class="l">protinus effuso laetam se fingere risu </div><div class="l">nec semel amplecti nomenque iterare sororis</div><div class="l">ct dura de matre queri, quae tale recessu</div><div class="l">maluerit damnare decus vetitamque dearum</div><div class="l">colloquio patriis procul amandaverit astris.</div><div class="l">nostra rudis gaudere malis et nectare largo </div><div class="l">instaurare dapes. nunc arma habitumque Dianae</div><div class="l">induitur digitisque attemptat mollibus arcum,</div><div class="l">nunc crinita iubis galeam, laudante Minerva,</div><div class="l">implet et ingentem clipeum gestare laborat.</div><div class="l">Prima Venus campos Aetnaeaque rura maligno</div><div class="l">ingerit adflatu. vicinos callida flores </div><div class="l">ingeminat meritumque loci velut inscia quaerit</div><div class="l">nec credit, quod bruma rosas innoxia servet,</div><div class="l">quod gelidi rubeant alieno germine menses</div><div class="l">verna nec iratum timeant virgulta Booten. </div><div class="l">dum loca miratur, studio dum flagrat eundi,</div><div class="l">persuadet ; teneris heu lubrica moribus aetas !</div><div class="l">quos ego nequidquam planctus, quas inrita fudi</div><div class="pagebreak" id="index.xml-pb-d30e2119">[Page v.2.p.362]</div><div class="l">ore preces ! ruit ilia tamen confisa sororum</div><div class="l">praesidio ; famulae longo post ordine Nymphae.</div><div class="l">Itur in aeterno vestitos gramine colles</div><div class="l">et prima sub luce legunt, cum rore serenus</div><div class="l">albet ager sparsosque bibunt violaria sucos.</div><div class="l">sed postquam medio sol altior institit axi,</div><div class="l">ecce polum nox foeda rapit tremefactaque nutat </div><div class="l">insula cornipedum pulsu strepituque rotarum.</div><div class="l">nosse nec aurigam licuit : seu mortifer ille</div><div class="l">seu Mors ipsa fuit. livor permanat in herbas ;</div><div class="l">deficiunt rivi ; squalent rubigine prata</div><div class="l">et nihil adflatura vivit : pallere ligustra, </div><div class="l">expirare rosas, decrescere lilia vidi.</div><div class="l">ut rauco reduces tractu detorsit habenas,</div><div class="l">nox sua prosequitur currum, lux redditur orbi.</div><div class="l">Persephone nusquam. voto rediere peracto</div><div class="l">nec mansere deae. mediis invenimus arvis </div><div class="l">exanimem Cyanen : cervix redimita iacebat</div><div class="l">et caligantes marcebant fronte coronae.</div><div class="l">adgredimur subito et casus scitamur eriles</div><div class="l">(nam propior cladi steterat) : quis vultus equorum ?</div><div class="l">quis regat ? ilia nihil, tacito sed laesa veneno </div><div class="l">solvitur in laticem : subrepit crinibus umor ;</div><div class="l">liquitur in roremque pedes et brachia manant</div><div class="l">nostraque mox lambit vestigia perspicuus fons.</div><div class="l">discedunt aliae. rapidis Acheloides alis</div><div class="l">sublatae Siculi latus obsedere Pelori </div><div class="pagebreak" id="index.xml-pb-d30e2177">[Page v.2.p.364]</div><div class="l">accensaeque malo iam non impune canoras</div><div class="l">in pestem vertere lyras : vox blanda carinas</div><div class="l">adligat ; audito frenantur carmine remi.</div><div class="l">sola domi luctu senium tractura relinquor.”</div><div class="l">Haeret adhuc suspensa Ceres et singula demens</div><div class="l">ceu nondum transacta timet ; mox lumina torquens</div><div class="l">vultu ad caelicolas furiato pectore fertur.</div><div class="l">arduus Hyrcana quatitur sic matre Niphates,</div><div class="l">cuius Achaemenio regi ludibria natos</div><div class="l">advexit tremebundus eques : fremit ilia marito </div><div class="l">mobilior Zephyro totamque virentibus iram</div><div class="l">dispergit maculis timidumque hausura profundo</div><div class="l">ore virum vitreae tardatur imagine formae.</div><div class="l">Haud aliter toto genetrix bacchatur Olympo</div><div class="l">“reddite " vociferans. " non me vagus edidit amnis ;</div><div class="l">non Dryadum de plebe sumus. turrita Cybebe </div><div class="l">me quoque Saturno genuit. quo iura deorum,</div><div class="l">quo leges cecidere poli ? quid vivere recte</div><div class="l">proderit ? en audet noti Cytherea pudoris</div><div class="l">ostentare suos post Lemnia vincula vultus ! </div><div class="l">hos animos bonus ille sopor castumque cubile</div><div class="l">praebuit ! amplexus hoc promeruere pudici !</div><div class="l">nec mirum, si turpe nihil post talia ducit.</div><div class="l">quid vos expertes thalami ? tantumne relictus</div><div class="pagebreak" id="index.xml-pb-d30e2228">[Page v.2.p.366]</div><div class="l">virginitatis honos ? tantum mutata voluntas ? </div><div class="l">iam Veneri iunctae, sociis raptoribus, itis ?</div><div class="l">o templis Scythiae atque hominem sitientibus aris</div><div class="l">utraque digna coli ! tanti quae causa furoris ?</div><div class="l">quam mea vel tenui dicto Proserpina laesit ?</div><div class="l">scilicet aut caris pepulit te, Delia, silvis </div><div class="l">aut tibi commissas rapuit, Tritonia, pugnas.</div><div class="l">an gravis eloquio ? vestros an forte petebat</div><div class="l">importuna choros ? atqui Trinacria longe,</div><div class="l">esset ne vobis oneri, deserta colebat.</div><div class="l">quid latuisse iuvat ? rabiem livoris acerbi </div><div class="l">nulla potest placare quies.” His increpat omnes</div><div class="l">vocibus. ast illae (prohibet sententia patris)</div><div class="l">aut reticent aut nosse negant responsaque matri</div><div class="l">dant lacrimas. quid agat ? rursus se victa remittit</div><div class="l">inque humiles devecta preces : “Ignoscite, si quid </div><div class="l">intumuit pietas, si quid flagrantius actum</div><div class="l">quam miseros decuit. supplex miserandaque vestris</div><div class="l">advolvor genibus : liceat cognoscere sortem :</div><div class="l">hoc tantum liceat — certos habuisse dolores.</div><div class="l">scire peto, quae forma mali ; quamcumque dedistis</div><div class="l">fortunam, sit nota : feram fatumque putabo, </div><div class="l">non scelus. adspectum, precor, indulgete parenti ;</div><div class="l">non repetam. quaesita manu securus habeto</div><div class="l">quisquis es ; adfirmo praedam ; desiste vereri.</div><div class="l">quodsi nos aliquo praevenit foedere raptor, </div><div class="l">tu certe, Latona, refer ; confessa Diana</div><div class="l">forte tibi. nosti quid sit Lucina, quis horror</div><div class="pagebreak" id="index.xml-pb-d30e2287">[Page v.2.p.368]</div><div class="l">pro genitis et quantus amor, partusque tulisti</div><div class="l">tu geminos : haec una mihi. sic crine fruaris</div><div class="l">semper Apollineo, sic me felicior aevum mater agas.”</div><div class="l">Largis tunc imbribus ora madescunt.</div><div class="l">“quid ? tantum dignum fieri dignumque taceri ?</div><div class="l">hei mihi, discedunt omnes. quid vana moraris</div><div class="l">ulterius ? non bella palam caelestia sentis ?</div><div class="l">quin potius natam pelago terrisque requiris ? </div><div class="l">accingar lustrare diem, per devia rerum</div><div class="l">indefessa ferar. nulla cessabitur hora,</div><div class="l">non requies, non somnus erit, dum pignus ademptum</div><div class="l">inveniam, gremio quamvis mergatur Hiberae</div><div class="l">Tethyos et Rubro iaceat vallata profundo. </div><div class="l">non Rheni glacies, non me Riphaea tenebunt</div><div class="l">frigora ; non dubio Syrtis cunctabitur aestu.</div><div class="l">stat finem penetrare Noti Boreaeque nivalem</div><div class="l">vestigare domum ; primo calcabitur Atlas</div><div class="l">occasu facibusque meis lucebit Hydaspes. </div><div class="l">impius errantem videat per rura, per urbes</div><div class="l">luppiter ; extincta satietur paelice Iuno.</div><div class="l">insultate mihi, caelo regnate superbi,</div><div class="l">ducite praeclarum Cereris de stirpe triumphum ! ”</div><div class="l">Haec fatur notaeque iugis inlabitur Aetnae </div><div class="l">noctivago taedas informatura labori.</div><div class="l">Lucus erat prope flumen Acin, quod Candida praefert</div><div class="l">saepe mari pulchroque secat Galatea natatu,</div><div class="l">densus et innexis Aetnaea cacumina ramis</div><div class="l">qua licet usque tegens. illic posuisse cruentam </div><div class="pagebreak" id="index.xml-pb-d30e2347">[Page v.2.p.370]</div><div class="l">acgida captivamque pater post proelia praedam</div><div class="l">advexisse datur. Phlegraeis silva superbit</div><div class="l">exuviis totumque nemus victoria vestit.</div><div class="l">hic patuli rietus et prodigiosa Gigantum</div><div class="l">tergora dependent, et adhuc crudele minantur </div><div class="l">adfixae truncis facies, inmaniaque ossa</div><div class="l">serpentum passim cumulis exanguibus albent,</div><div class="l">et rigidae multo suspirant fulmine pelles ;</div><div class="l">nullaque non magni iactat se nominis arbor :</div><div class="l">haec centumgemini strictos Aegaeonis enses </div><div class="l">curvata vix fronde levat ; liventibus ilia</div><div class="l">exultat Coei spoliis ; haec arma Mimantis</div><div class="l">sustinet ; hos onerat ramos exutus Ophion.</div><div class="l">altior at cunctis abies umbrosaque late</div><div class="l">ipsius Enceladi fumantia gestat opima, </div><div class="l">summi terrigenum regis, caderetque gravata</div><div class="l">pondere, ni lassam fulciret proxima quercus.</div><div class="l">inde timor numenque loco, nemorisque senectae</div><div class="l">parcitur, aetheriisque nefas nocuisse tropaeis.</div><div class="l">pascere nullus oves nec robora laedere Cyclops </div><div class="l">audet et ipse fugit sacra Polyphemus ab umbra.</div><div class="l">Non tamen hoc tardata Ceres, accenditur ultro</div><div class="l">relligione loci vibratque infesta securim</div><div class="l">ipsum etiam feritura Iovem : succidere pinus</div><div class="l">aut magis enodes dubitat prosternere cedros </div><div class="l">exploratque habiles truncos rectique tenorem</div><div class="l">stipitis et certo pertemptat brachia nisu.</div><div class="l">sic, qui vecturus longinqua per aequora merces</div><div class="l">molitur tellure ratem vitamque procellis</div><div class="l">obiectare parat, fagos metitur et alnos </div><div class="pagebreak" id="index.xml-pb-d30e2411">[Page v.2.p.372]</div><div class="l">et varium rudibus silvis accommodat usum :</div><div class="l">quae longa est, tumidis praebebit cornua velis ;</div><div class="l">quae fortis, clavo potior ; quae lenta, favebit</div><div class="l">remigio ; stagni patiens aptanda carinae.</div><div class="l">Tollebant geminae capita inviolata cupressus </div><div class="l">caespite vicino : quales non rupibus Idae</div><div class="l">miratur Simois, quales non divite ripa</div><div class="l">lambit Apollinei nemoris nutritor Orontes.</div><div class="l">germanas adeo credas ; sic frontibus aequis</div><div class="l">adstant et socio despectant vertice lucum. </div><div class="l">hae placuere faces, pernix invadit utramque</div><div class="l">cincta sinus, exerta manus, armata bipenni</div><div class="l">alternasque ferit totisque obnixa trementes</div><div class="l">viribus impellit. pariter traxere ruinam</div><div class="l">et pariter posuere comas campoque recumbunt, </div><div class="l">Faunorum Dryadumque dolor, complectitur ambas,</div><div class="l">sicut erant, alteque levat retroque solutis</div><div class="l">crinibus ascendit fastigia montis anheli</div><div class="l">exuperatque aestus et nulli pervia saxa</div><div class="l">atque indignantes vestigia calcat harenas : </div><div class="l">qualis pestiferas animare ad crimina taxos</div><div class="l">torva Megaera ruit, Cadmi seu moenia poscat</div><div class="l">sive Thyesteis properet saevire Mycenis :</div><div class="l">dant tenebrae manesque locum plantisque resultant</div><div class="l">Tartara ferratis, donec Phlegethontis ad undam </div><div class="l">constitit et plenos excepit lampade fluctus.</div><div class="l">Postquam perventum scopuli flagrantis in ora,</div><div class="l">protinus arsuras aversa fronte cupressus</div><div class="l">faucibus iniecit mediis lateque cavernas</div><div class="l">texit et undantem flammarum obstruxit hiatum. </div><div class="pagebreak" id="index.xml-pb-d30e2475">[Page v.2.p.374]</div><div class="l">compresso mons igne tonat claususque laborat</div><div class="l">Mulciber : obducti nequeunt exire vapores.</div><div class="l">coniferi micuere apices crevitque favillis</div><div class="l">Aetna no vis : strident admisso sulphure rami.</div><div class="l">tum, ne deficerent tantis erroribus, ignes </div><div class="l">semper inocciduos insopitosque manere</div><div class="l">iussit et arcano perfudit robora suco,</div><div class="l">quo Phaethon inrorat equos, quo Luna iuvencos.</div><div class="l">Iamque soporiferas nocturna silentia terris</div><div class="l">explicuere vices : laniato pectore longas </div><div class="l">incohat ilia vias et sic ingressa profatur :</div><div class="l">“Non tales gestare tibi, Proserpina, taedas</div><div class="l">sperabam ; sed vota mihi communia matrum</div><div class="l">et thalami festaeque faces caeloque canendus</div><div class="l">ante oculos hymenaeus erat. sic numina fatis </div><div class="l">volvimur et nullo Lachesis discrimine saevit ?</div><div class="l">quam nuper sublimis eram quantisque procorum</div><div class="l">cingebar studiis ! quae non mihi pignus ob unum</div><div class="l">cedebat numerosa parens ! tu prima voluptas,</div><div class="l">tu postrema mihi ; per te fecunda ferebar. </div><div class="l">o decus, o requies, o grata superbia matris,</div><div class="l">qua gessi florente deam, qua sospite numquam</div><div class="l">inferior Iunone fui : nunc squalida, vilis.</div><div class="l">hoc placitum patri. cur autem adscribimus illum</div><div class="l">his lacrimis ? ego te, fateor, crudelis ademi, </div><div class="l">quae te deserui solamque instantibus ultro</div><div class="l">hostibus exposui. raucis secura fruebar</div><div class="l">nimirum thiasis et laeta sonantibus armis</div><div class="pagebreak" id="index.xml-pb-d30e2534">[Page v.2.p.376]</div><div class="l">iungebam Phrygios, cum tu raperere, leones,</div><div class="l">accipe quas merui poenas. en ora fatiscunt </div><div class="l">vulneribus grandesque rubent in pectore sulci,</div><div class="l">immemor en uterus crebro contunditur ictu.</div><div class="l">Qua te parte poli, quo te sub cardine quaeram ?</div><div class="l">quis monstrator erit ? quae me vestigia ducent ?</div><div class="l">qui currus? ferus ipse quis est? terraene,marisne </div><div class="l">incola ? quae volucrum deprendam signa rotarum ?</div><div class="l">ibo, ibo quocumque pedes, quocumque iubebit</div><div class="l">casus ; sic Venerem quaerat deserta Dione.</div><div class="l">Efficietne labor ? rursus te, nata, licebit</div><div class="l">amplecti ? manet ille decor, manet ille genarum </div><div class="l">fulgor ? an infelix talem fortasse videbo,</div><div class="l">qualis nocte venis, qualem per somnia vidi ?”</div><div class="l">Sic ait et prima gressus molitur ab Aetna</div><div class="l">exitiique reos flores ipsumque rapinae</div><div class="l">detestata locum sequitur dispersa viarum </div><div class="l">indicia et pleno rimatur lumine campos</div><div class="l">inclinatque faces, omnis madet orbita fletu ;</div><div class="l">omnibus admugit, 1 quocumque it in aequore, sulcis. 2</div><div class="l">adnatat umbra fretis extremaque lucis imago</div><div class="l">Italiam Libyamque ferit : clarescit Etruscum </div><div class="l">litus et accenso resplendent aequore Syrtes.</div><div class="l">antra procul Scyllaea petit canibusque reductis</div><div class="l">pars stupefacta silet, pars nondum exterrita latrat.</div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Claudianus, Claudius.
	    Date: 2015-12-03<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:06:51Z.
	       SAXON HE 9.8.0.5.
		 --></address></div></body></html>
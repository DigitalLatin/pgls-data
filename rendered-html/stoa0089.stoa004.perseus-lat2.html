<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>De consulatu Stilichonis</title><meta name="author" content="Claudianus, Claudius" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="De consulatu Stilichonis" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">De consulatu Stilichonis</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="pagebreak" id="index.xml-pb-d30e60">[Page v.1.p.364]</div><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="l">Continuant superi pleno Romana favore</div><div class="l">gaudia successusque novis successibus augent:</div><div class="l">conubii necdum festivos regia cantus</div><div class="l">sopierat, cecinit fuso Gildone triumphos,</div><div class="l">et calidis thalami successit laurea sertis, </div><div class="l">sumeret ut pariter princeps nomenque mariti</div><div class="l">victorisque decus; Libyae post proelia crimen</div><div class="l">concidit Eoum, rursusque Oriente subacto</div><div class="l">consule defensae surgunt Stilichone secures,</div><div class="l">ordine vota meant, equidem si carmen in unum </div><div class="l">tantarum sperem cumulos advolvere rerum,</div><div class="l">promptius imponam glaciali Pelion Ossae.</div><div class="l">si partem tacuisse velim, quodcumque relinquam</div><div class="l">maius erit. veteres actus primamque iuventam</div><div class="l">prosequar? ad sese mentem praesentia ducunt. </div><div class="l">narrem iustitiam? resplendet gloria Martis.</div><div class="l">armati referam vires? plus egit inermis.</div><div class="l">quod floret Latium, Latio quod reddita servit</div><div class="l">Africa, vicinum quod nescit Hiberia Maurum,</div><div class="pagebreak" id="index.xml-pb-d30e101">[Page v.1.p.366]</div><div class="l">tuta quod imbellem miratur Gallia Rhenum, </div><div class="l">aut gelidam Thracen decertatosque labores</div><div class="l">Hebro teste canam? magnum mihi panditur aequor,</div><div class="l">ipsaque Pierios lassant proclivia currus</div><div class="l">laudibus innumeris. Etenim mortalibus ex quo</div><div class="l">tellus coepta coli, numquam sincera bonorum </div><div class="l">sors ulli concessa viro. quem vultus honestat,</div><div class="l">dedecorant mores; animus quem pulchrior ornat,</div><div class="l">corpus destituit. bellis insignior ille,</div><div class="l">sed pacem foedat vitiis. hic publica felix,</div><div class="l">sed privata minus, partitum; singula quemque </div><div class="l">nobilitant: hunc forma decens, hunc robur in armis,</div><div class="l">hunc rigor, hunc pietas, illum sollertia iuris,</div><div class="l">hunc suboles castique tori, sparguntur in omnes,</div><div class="l">in te mixta fluunt; et quae divisa beatos</div><div class="l">efficiunt, collecta tenes. Ne facta revolvam </div><div class="l">militiamque patris, cuius producere famam,</div><div class="l">si nihil egisset clarum nec fida Valenti</div><div class="l">dextera duxisset rutilantes crinibus alas,</div><div class="l">sufficeret natus Stilicho: mens ardua semper</div><div class="l">a puero, tenerisque etiam fulgebat in annis </div><div class="l">fortunae maioris honos. erectus et acer</div><div class="l">nil breve moliri, nullis haerere potentum</div><div class="l">liminibus fatisque loqui iam digna futuris.</div><div class="l">lam tum conspicuus, iam tum venerabilis ibas</div><div class="l">spondebatque ducem celsi nitor igneus oris </div><div class="pagebreak" id="index.xml-pb-d30e157">[Page v.1.p.368]</div><div class="l">membrorumque modus, qualem nec carmina fingunt</div><div class="l">semideis. quacumque alte gradereris in urbe,</div><div class="l">cedentes spatiis adsurgentesque videbas</div><div class="l">quamvis miles adhuc. taciti suffragia vulgi</div><div class="l">iam tibi detulerant, quidquid mox debuit aula. </div><div class="l">Vix primaevus eras, pacis cum mitteris auctor</div><div class="l">Assyriae; tanta foedus cum gente ferire</div><div class="l">commissum iuveni. Tigrim transgressus et altum</div><div class="l">Euphraten Babylona petis. stupuere severi</div><div class="l">Parthorum proceres, et plebs pharetrata videndi </div><div class="l">flagravit studio, defixaeque hospite pulchro</div><div class="l">Persides arcanum suspiravere calorem.</div><div class="l">turis odoratae cumulis et messe Sabaea</div><div class="l">pacem conciliant arae; penetralibus ignem</div><div class="l">sacratum rapuere adytis rituque iuvencos </div><div class="l">Chaldaeo stravere magi, rex ipse micantem</div><div class="l">inclinat dextra pateram secretaque Beli</div><div class="l">et vaga testatur volventem sidera Mithram.</div><div class="l">si quando sociis tecum venatibus ibant,</div><div class="l">quis Stilichone prior ferro penetrare leones </div><div class="l">comminus aut longe virgatas figere tigres?</div><div class="l">flectenti faciles cessit tibi Medus habenas;</div><div class="l">torquebas refugum Parthis mirantibus arcum.</div><div class="l">Nubilis interea maturae virginis aetas</div><div class="l">urgebat patrias suspenso principe curas, </div><div class="l">quem simul imperioque ducem nataeque maritum</div><div class="l">prospiceret; dubius toto quaerebat ab axe</div><div class="l">dignum coniugio generum thalamisque Serenae.</div><div class="pagebreak" id="index.xml-pb-d30e216">[Page v.1.p.370]</div><div class="l">iudicium virtutis erat; per castra, per urbes,</div><div class="l">per populos animi cunctantis libra cucurrit. </div><div class="l">tu legeris tantosque viros, quos obtulit orbis,</div><div class="l">intra consilium vincis sensumque legentis,</div><div class="l">et gener Augustis olim socer ipse futurus</div><div class="l">accedis. radiis auri Tyriaque superbit</div><div class="l">maiestate torus; comitata parentibus exit </div><div class="l">purpureis virgo. stabat pater inde tropaeis</div><div class="l">inclitus; inde pium matris regina gerebat</div><div class="l">obsequium gravibus subnectens flammea gemmis.</div><div class="l">tunc et Solis equos, tunc exultasse choreis</div><div class="l">astra ferunt mellisque lacus et flumina lactis </div><div class="l">erupisse solo, cum floribus aequora vernis</div><div class="l">Bosphorus indueret roseisque evincta coronis</div><div class="l">certantes Asiae taedas Europa levaret.</div><div class="l">Felix arbitrii princeps, qui congrua mundo</div><div class="l">iudicat et primus censet, quod cernimus omnes. </div><div class="l">talem quippe virum natis adiunxit et aulae,</div><div class="l">cui neque luxuries bello nec blanda periclis</div><div class="l">otia nec lucis fructus pretiosior umquam</div><div class="l">laude fuit. quis enim Visos in plaustra feroces</div><div class="l">reppulit aut saeva Promoti caede tumentes </div><div class="l">Bastarnas una potuit delere ruina?</div><div class="l">Pallantis iugulum Turno moriente piavit</div><div class="l">Aeneas, tractusque rotis ultricibus Hector</div><div class="l">irato vindicta fuit vel quaestus Achilli.</div><div class="l">tu neque vesano raptas venalia curru </div><div class="l">funera nec vanam corpus meditaris in unum</div><div class="l">saevitiam; turmas equitum peditumque catervas</div><div class="pagebreak" id="index.xml-pb-d30e278">[Page v.1.p.372]</div><div class="l">hostilesque globos tumulo prosternis amici;</div><div class="l">inferiis gens tota datur. nec Mulciber auctor</div><div class="l">mendacis clipei fabricataque vatibus arma </div><div class="l">conatus iuvere tuos: tot barbara solus</div><div class="l">milia iam pridem miseram vastantia Thracen</div><div class="l">finibus exiguae vallis conclusa tenebas.</div><div class="l">nec te terrisonus stridor venientis Alani</div><div class="l">nec vaga Chunorum feritas, non falce Gelonus, </div><div class="l">non arcu pepulere Getae, non Sarmata conto.</div><div class="l">extinctique forent penitus, ni more maligno</div><div class="l">falleret Augustas occultus proditor aures</div><div class="l">obstrueretque moras strictumque reconderet ensem,</div><div class="l">solveret obsessos, praeberet foedera captis. </div><div class="l">Adsiduus castris aderat, rarissimus urbi,</div><div class="l">si quando trepida princeps pietate vocaret;</div><div class="l">vixque salutatis Laribus, vix coniuge visa,</div><div class="l">deterso necdum repetebat sanguine campum.</div><div class="l">nec stetit Eucherii dum carperet oscula saltem </div><div class="l">per galeam. patris stimulos ignisque mariti</div><div class="l">vicit cura ducis, quotiens sub pellibus egit</div><div class="l">Edonas hiemes et tardi flabra Bootae</div><div class="l">sub divo Riphaea tulit! cumque igne propinquo</div><div class="l">frigora vix ferrent alii, tune iste rigentem </div><div class="l">Danuvium calcabat eques nivibusque profundum</div><div class="l">scandebat cristatus Athon lateque corusco</div><div class="l">curvatas glacie silvas umbone ruebat.</div><div class="l">nunc prope Cimmerii tendebat litora Ponti,</div><div class="pagebreak" id="index.xml-pb-d30e336">[Page v.1.p.374]</div><div class="l">nunc dabat hibernum Rhodope nimbosa cubile. </div><div class="l">vos Haemi gelidae valles, quas saepe cruentis</div><div class="l">stragibus aequavit Stilicho, vos Thracia tester</div><div class="l">flumina, quae largo mutastis sanguine fluctus;</div><div class="l">dicite, Bisaltae vel qui Pangaea iuvencis</div><div class="l">scinditis, offenso quantae sub vomere putres </div><div class="l">dissiliant glaebis galeae vel qualia rastris</div><div class="l">ossa peremptorum resonent inmania regum.</div><div class="l">Singula complecti cuperem; sed densior instat</div><div class="l">gestorum series laudumque sequentibus undis</div><div class="l">obruimur. genitor caesi post bella tyranni </div><div class="l">iam tibi commissis conscenderat aethera terris,</div><div class="l">ancipites rerum ruituro culmine lapsus</div><div class="l">aequali cervice subis: sic Hercule quondam</div><div class="l">sustentante polum melius librata pependit</div><div class="l">machina nec dubiis titubavit Signifer astris </div><div class="l">perpetuaque senex subductus mole parumper</div><div class="l">obstupuit proprii spectator ponderis Atlas.</div><div class="l">Nulli barbariae motus; nil turbida rupto</div><div class="l">ordine temptavit novitas, tantoque remoto</div><div class="l">principe mutatas orbis non sensit habenas. </div><div class="l">nil inter geminas acies, ceu libera frenis,</div><div class="l">ausa manus. certe nec tantis dissona linguis</div><div class="l">turba nec armorum cultu diversior umquam</div><div class="l">confluxit populus: totam pater undique secum</div><div class="l">moverat Auroram; mixtis hic Colchus Hiberis, </div><div class="l">hic mitra velatus Arabs, hic crine decorus</div><div class="l">Armenius; hic picta Saces fucataque Medus,</div><div class="pagebreak" id="index.xml-pb-d30e395">[Page v.1.p.376]</div><div class="l">hic gemmata niger tentoria fixerat Indus;</div><div class="l">hic Rhodani procera cohors, hic miles alumnus</div><div class="l">Oceani. ductor Stilicho tot gentibus unus, </div><div class="l">quot vel progrediens vel conspicit occiduus sol.</div><div class="l">in quo tam vario vocum generumque tumultu</div><div class="l">tanta quies iurisque metus servator honesti</div><div class="l">te moderante fuit, nullis ut vinea furtis</div><div class="l">vel seges erepta fraudaret messe colonum, </div><div class="l">ut nihil aut saevum rabies aut turpe libido</div><div class="l">suaderet, placidi servirent legibus enses.</div><div class="l">scilicet in vulgus manant exempla regentum,</div><div class="l">utque ducum lituos, sic mores castra sequuntur.</div><div class="l">Denique felices aquilas quocumque moveres, </div><div class="l">arebant tantis epoti milibus amnes.</div><div class="l">Illyricum peteres: campi montesque latebant.</div><div class="l">vexillum navale dares: sub puppibus ibat</div><div class="l">Ionium, nullas 1 succincta Ceraunia nimbis</div><div class="l">nec iuga Leucatae feriens spumantia fluctu </div><div class="l">deterrebat hiems. tu si glaciale iuberes</div><div class="l">vestigare fretum, securo milite ducti</div><div class="l">stagna reluctantes quaterent Saturnia remi;</div><div class="l">si deserta Noti, fontem si quaerere Nili,</div><div class="l">Aethiopum medios penetrassent vela vapores. </div><div class="l">Te memor Eurotas, te rustica Musa Lycaei,</div><div class="l">te pastorali modulantur Maenala cantu</div><div class="l">Partheniumque nemus, quod te pugnante resurgens</div><div class="l">aegra caput mediis erexit Graecia flammis.</div><div class="l">plurima Parrhasius tunc inter corpora Ladon </div><div class="pagebreak" id="index.xml-pb-d30e455">[Page v.1.p.378]</div><div class="l">haesit et Alpheus Geticis angustus acervis</div><div class="l">tardior ad Siculos etiamnunc pergit amores.</div><div class="l">Miramur rapidis hostem succumbere bellis,</div><div class="l">cum solo terrore ruant? non classica Francis</div><div class="l">intulimus: iacuere tamen. non Marte Suebos </div><div class="l">contudimus, quis iura damus. quis credere possit?</div><div class="l">ante tubam nobis audax Germania servit.</div><div class="l">cedant, Druse, tui, cedant, Traiane, labores:</div><div class="l">vestra manus dubio quidquid discrimine gessit,</div><div class="l">transcurrens egit Stilicho totidemque diebus </div><div class="l">edomuit Rhenum, quot vos potuistis in annis;</div><div class="l">quem ferro, adloquiis; quem vos cum milite, solus,</div><div class="l">impiger a primo descendens fluminis ortu</div><div class="l">ad bifidos tractus et iuncta paludibus ora</div><div class="l">fulmineum perstrinxit iter; ducis impetus undas </div><div class="l">vincebat celeres, et pax a fonte profecta</div><div class="l">cum Rheni crescebat aquis. ingentia quondam</div><div class="l">nomina, crinigero flaventes vertice reges,</div><div class="l">qui nec principibus donis precibusque vocati</div><div class="l">paruerant, iussi properant segnique verentur </div><div class="l">offendisse mora; transvecti lintribus amnem</div><div class="l">occursant ubicumque velit. nec fama fefellit</div><div class="l">iustitiae: videre pium, videre fidelem.</div><div class="l">quem veniens timuit, rediens Germanus amavit.</div><div class="l">illi terribiles, quibus otia vendere semper </div><div class="l">mos erat et foeda requiem mercede pacisci,</div><div class="l">natis obsidibus pacem tam supplice vultu</div><div class="pagebreak" id="index.xml-pb-d30e512">[Page v.1.p.380]</div><div class="l">captivoque rogant, quam si post terga revincti</div><div class="l">Tarpeias pressis subeant cervicibus arces.</div><div class="l">omne, quod Oceanum fontesque interiacet Histri, </div><div class="l">unius incursu tremuit; sine caede subactus</div><div class="l">servitio Boreas exarmatique Triones.</div><div class="l">Tempore tam parvo tot proelia sanguine nullo</div><div class="l">perficis et luna nuper nascente profectus</div><div class="l">ante redis, quam tota fuit, Rhenumque minacem </div><div class="l">cornibus infractis adeo mitescere cogis,</div><div class="l">ut Salius iam rura colat flexosque Sygambrus</div><div class="l">in falcem curvet gladios, geminasque viator</div><div class="l">cum videat ripas, quae sit Romana, requirat;</div><div class="l">ut iam trans fluvium non indignante Chauco </div><div class="l">pascat Belga pecus, mediumque ingressa per Albim</div><div class="l">Gallica Francorum montes armenta pererrent;</div><div class="l">ut procul Hercyniae per vasta silentia silvae</div><div class="l">venari tuto liceat, lucosque vetusta</div><div class="l">religione truces et robur numinis instar </div><div class="l">barbarici nostrae feriant impune bipennes.</div><div class="l">Ultro quin etiam devota mente tuentur</div><div class="l">victorique favent. quotiens sociare catervas</div><div class="l">oravit iungique tuis Alamannia signis!</div><div class="l">nec doluit contempta tamen, spretoque recessit </div><div class="l">auxilio laudata fides, provincia missos</div><div class="l">expellet citius fasces quam Francia reges,</div><div class="l">quos dederis. acie nec iam pulsare rebelles,</div><div class="l">sed vinclis punire licet; sub iudice nostro</div><div class="l">regia Romanus disquirit crimina carcer: </div><div class="pagebreak" id="index.xml-pb-d30e572">[Page v.1.p.382]</div><div class="l">Marcomeres Sunnoque docet; quorum alter Etruscum</div><div class="l">pertulit exilium; cum se promitteret alter</div><div class="l">exulis ultorem, iacuit mucrone suorum:</div><div class="l">res avidi concire novas odioque furentes</div><div class="l">pacis et ingenio scelerumque cupidine fratres. </div><div class="l">Post domitas Arctos alio prorupit ab axe</div><div class="l">tempestas et, ne qua tuis intacta tropaeis</div><div class="l">pars foret, Australis sonuit tuba, moverat omnes</div><div class="l">Maurorum Gildo populos, quibus inminet Atlas</div><div class="l">et quos interior nimio plaga sole relegat: </div><div class="l">quos vagus umectat Cinyps et proximus hortis</div><div class="l">Hesperidum Triton et Gir notissimus amnis</div><div class="l">Aethiopum, simili mentitus gurgite Nilum;</div><div class="l">venerat et parvis redimitus Nuba sagittis</div><div class="l">et velox Garamas, nec quamvis tristibus Hammon </div><div class="l">responsis alacrem potuit Nasamona morari.</div><div class="l">stipantur Numidae campi, stant pulvere Syrtes</div><div class="l">Gaetulae, Poenus iaculis obtexitur aer.</div><div class="l">hi virga moderantur equos; his fulva leones</div><div class="l">velamenta dabant ignotarumque ferarum </div><div class="l">exuviae, vastis Meroe quas nutrit harenis;</div><div class="l">serpentum patulos gestant pro casside rictus;</div><div class="l">pendent vipereae squamosa pelle pharetrae.</div><div class="l">non sic intremuit Simois, cum montibus Idae</div><div class="l">nigra coloratus produceret agmina Memnon, </div><div class="l">non Ganges, cum tela procul vibrantibus Indis</div><div class="l">inmanis medium vectaret belua Porum.</div><div class="pagebreak" id="index.xml-pb-d30e630">[Page v.1.p.384]</div><div class="l">Porus Alexandro, Memnon prostratus Achilli,</div><div class="l">Gildo nempe tibi. Nec solum fervidus Austrum,</div><div class="l">sed partes etiam Mavors agitabat Eoas. </div><div class="l">quamvis obstreperet pietas, his ille regendae</div><div class="l">transtulerat nomen Libyae scelerique profano</div><div class="l">fallax legitimam regni praetenderat umbram.</div><div class="l">surgebat geminum varia formidine bellum,</div><div class="l">hoc armis, hoc triste dolis. hoc Africa saevis </div><div class="l">cinxerat auxiliis, hoc coniuratus alebat</div><div class="l">insidiis Oriens. illinc edicta meabant</div><div class="l">corruptura duces; hinc frugibus atra negatis</div><div class="l">urgebat trepidamque fames obsederat urbem.</div><div class="l">exitiale palam Libycum; civile pudoris </div><div class="l">obtentu tacitum. Tales utrimque procellae</div><div class="l">cum fremerent lacerumque alternis ictibus anceps</div><div class="l">imperium pulsaret hiems, nil fessa remisit</div><div class="l">officii virtus contraque minantia fata</div><div class="l">pervigil eventusque sibi latura secundos </div><div class="l">maior in adversis micuit: velut arbiter alni,</div><div class="l">nubilus Aegaeo quam turbine vexat Orion,</div><div class="l">exiguo clavi flexu declinat aquarum</div><div class="l">verbera, nunc recta, nunc obliquante carina</div><div class="l">callidus, et pelagi caelique obnititur irae. </div><div class="l">Quid primum,Stilicho,mirer? quod cautus ad omnes</div><div class="l">restiteris fraudes, ut te nec noxia furto</div><div class="l">littera nec pretio manus inflammata lateret?</div><div class="l">quod nihil in tanto circum terrore locutus</div><div class="l">indignum Latio? responsa quod ardua semper </div><div class="l">Eois dederis, quae mox effecta probasti — </div><div class="pagebreak" id="index.xml-pb-d30e691">[Page v.1.p.386]</div><div class="l">securus, quamvis et opes et rura tenerent</div><div class="l">insignesque domos? levis haec iactura; nec umquam</div><div class="l">publica privatae cesserunt commoda causae,</div><div class="l">dividis ingentes curas teque omnibus unum </div><div class="l">obicis, inveniens animo quae mente gerenda,</div><div class="l">efficiens patranda manu, dictare paratus</div><div class="l">quae scriptis peragenda forent. quae brachia centum,</div><div class="l">quis Briareus aliis numero crescente lacertis</div><div class="l">tot simul obiectis posset confligere rebus: </div><div class="l">evitare dolos; veteres firmare cohortes,</div><div class="l">explorare novas; duplices disponere classes,</div><div class="l">quae fruges aut bella ferant; aulaeque tumultum</div><div class="l">et Romae lenire famem? quot nube soporis</div><div class="l">inmunes oculi per tot discurrere partes, </div><div class="l">tot loca sufficerent et tam longinqua tueri?</div><div class="l">Argum fama canit centeno lumine cinctum</div><div class="l">corporis excubiis unam servasse iuvencam!</div><div class="l">Unde tot adlatae segetes? quae silva carinas</div><div class="l">texuit? unde rudis tanto tirone iuventus </div><div class="l">emicuit senioque iterum vernante resumpsit</div><div class="l">Gallia bis fractas Alpino vulnere vires?</div><div class="l">non ego dilectu, Tyrii sed vomere Cadmi</div><div class="l">tam subitas acies concepto dente draconis</div><div class="l">exiluisse reor: Dircaeis qualis in arvis </div><div class="l">messis cum proprio mox bellatura colono</div><div class="l">cognatos strinxit gladios, cum semine iacto</div><div class="l">terrigenae galea matrem nascente ferirent</div><div class="pagebreak" id="index.xml-pb-d30e749">[Page v.1.p.388]</div><div class="l">armifer et viridi floreret milite sulcus,</div><div class="l">hoc quoque non parva fas est cum laude relinqui, </div><div class="l">quod non ante fretis exercitus adstitit ultor,</div><div class="l">ordine quam prisco censeret bella senatus.</div><div class="l">neglectum Stilicho per tot iam saecula morem</div><div class="l">rettulit, ut ducibus mandarent proelia patres</div><div class="l">decretoque togae felix legionibus iret </div><div class="l">tessera. Romuleas leges rediisse fatemur,</div><div class="l">cum procerum iussis famulantia cernimus arma.</div><div class="l">Tyrrhenum poteras cunctis transmittere signis</div><div class="l">et ratibus Syrtes, Libyam complere maniplis;</div><div class="l">consilio stetit ira minor, ne territus ille </div><div class="l">te duce suspecto Martis graviore paratu</div><div class="l">aut in harenosos aestus zonamque rubentem</div><div class="l">tenderet aut solis fugiens transiret in ortus</div><div class="l">missurusve sibi certae solacia mortis</div><div class="l">oppida dirueret flammis. res mira relatu: </div><div class="l">ne timeare times et, quem vindicta manebat,</div><div class="l">desperare vetas. quantum fiducia nobis</div><div class="l">profuit! hostilis salvae Carthaginis arces;</div><div class="l">inlaesis Tyrii gaudent cultoribus agri,</div><div class="l">quos potuit vastare fuga. spe captus inani </div><div class="l">nec se subripuit poenae nostrisque pepercit:</div><div class="l">demens, qui numero tantum, non robore mensus</div><div class="l">Romanos rapidis ibat ceu protinus omnes</div><div class="l">calcaturus equis et, quod iactare solebat,</div><div class="l">solibus effetos mersurus pulvere Gallos. </div><div class="pagebreak" id="index.xml-pb-d30e806">[Page v.1.p.390]</div><div class="l">sed didicit non Aethiopum geminata venenis</div><div class="l">vulnera, non fusum crebris hastilibus imbrem,</div><div class="l">non equitum nimbos Latiis obsistere pilis.</div><div class="l">sternitur ignavus Nasamon, nec spicula supplex</div><div class="l">iam torquet Garamas; repetunt deserta fugaces </div><div class="l">Autololes; pavidus proiecit missile Mazax.</div><div class="l">cornipedem Maurus nequiquam hortatur anhelum;</div><div class="l">praedonem lembo profugum ventisque repulsum</div><div class="l">suscepit merito fatalis Tabraca portu</div><div class="l">expertum quod nulla tuis elementa paterent </div><div class="l">hostibus, et laetae passurum iurgia plebis</div><div class="l">fracturumque reos humili sub iudice vultus.</div><div class="l">Nil tribuat Fortuna sibi. sit prospera semper</div><div class="l">ilia quidem; sed non uni certamina pugnae</div><div class="l">credidimus totis nec constitit alea castris </div><div class="l">nutatura semel; si quid licuisset iniquis</div><div class="l">casibus, instabant aliae post terga biremes;</div><div class="l">venturus dux maior erat. Victoria nulla</div><div class="l">clarior aut hominum votis optatior umquam</div><div class="l">contigit. an quisquam Tigranen armaque Ponti </div><div class="l">vel Pyrrhum Antiochique fugam vel vincla Iugurthae</div><div class="l">conferat aut Persen debellatumque Philippum?</div><div class="l">hi propagandi ruerant pro limite regni;</div><div class="l">hic stabat Romana salus. ibi tempora tuto</div><div class="l">traxerunt dilata moras; hic vincere tarde </div><div class="l">vinci paene fuit. discrimine Roma supremo</div><div class="l">inter supplicium populi deforme pependit;</div><div class="l">et tantum Libyam fructu maiore recepit</div><div class="l">quam peperit, quantum graviorem amissa dolorem</div><div class="l">quam necdum quaesita movent, quis Punica gesta, </div><div class="pagebreak" id="index.xml-pb-d30e870">[Page v.1.p.392]</div><div class="l">quis vos, Scipiadae, quis te iam, Regule, nosset,</div><div class="l">quis lentum caneret Fabium, si iure perempto</div><div class="l">insultaret atrox famula Carthagine Maurus?</div><div class="l">haec omnes veterum revocavit adorea lauros;</div><div class="l">restituit Stilicho cunctos tibi, Roma, triumphos. </div></div><div class="pagebreak" id="index.xml-pb-d30e882">[Page v.2.p.2]</div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="l">Hactenus armatae laudes : nunc qualibus orbem</div><div class="l">moribus et quanto frenet metuendus amore,</div><div class="l">quo tandem flexus trabeas auctore rogantes</div><div class="l">induerit fastisque suum concesserit annum,</div><div class="l">mitior incipiat fidibus iam Musa remissis. </div><div class="l">Principio magni custos Clementia mundi,</div><div class="l">quae Iovis incoluit zonam, quae temperat aethram</div><div class="l">frigoris et flammae medio, quae maxima natu</div><div class="l">caelicolum. nam prima chaos Clementia solvit</div><div class="l">congeriem miserata rudem vultuque sereno </div><div class="l">discussis tenebris in lucem saecula fudit.</div><div class="l">haec dea pro templis et ture calentibus aris</div><div class="l">te fruitur posuitque suas hoc pectore sedes.</div><div class="l">haec docet ut poenis hominum vel sanguine pasci</div><div class="l">turpe ferumque putes ; ut ferrum, Marte cruentum,</div><div class="l">siccum pace feras ; ut non infensus alendis </div><div class="pagebreak" id="index.xml-pb-d30e917">[Page v.2.p.4]</div><div class="l">materiem praestes odiis ; ut sontibus ultro</div><div class="l">ignovisse velis, deponas ocius iram</div><div class="l">quam moveas, precibus numquam implacabilis obstes,</div><div class="l">obvia prosternas prostrataque more leonum </div><div class="l">despicias, alacres ardent qui frangere tauros,</div><div class="l">transiliunt praedas humiles. hac ipse magistra</div><div class="l">das veniam victis, hac exorante calores</div><div class="l">horrificos et quae, numquam nocitura, timentur</div><div class="l">iurgia contentus solo terrore coerces </div><div class="l">aetherii patris exemplo, qui cuncta sonoro</div><div class="l">concutiens tonitru Cyclopum spicula differt</div><div class="l">in scopulos et monstra maris nostrique cruoris</div><div class="l">parcus in Oetaeis exercet fulmina silvis.</div><div class="l">Huic divae germana Fides eademque sorori </div><div class="l">corde tuo delubra tenens sese omnibus actis</div><div class="l">inserit. haec docuit nullo livescere fuco,</div><div class="l">numquam falsa loqui, numquam promissa morari ;</div><div class="l">invisos odisse palam, non virus in alto</div><div class="l">condere, non laetam speciem praemittere fraudi, </div><div class="l">sed certum mentique parem componere vultum ;</div><div class="l">occulto saevire vetat, prodesse remittit.</div><div class="l">haec et amicitias longo plus tempore firmat</div><div class="l">mansuroque adamante ligat ; nec mobile mutat</div><div class="l">ingenium, parvae strepitu nec vincula noxae </div><div class="l">dissolvi patitur, nec fastidire priorem</div><div class="l">inlicitur veniente novo, benefacta tenere,</div><div class="l">respuere offensas facilis, pariterque minoris</div><div class="l">officii magnique memor superare laborat</div><div class="pagebreak" id="index.xml-pb-d30e977">[Page v.2.p.6]</div><div class="l">utque hostes armis, meritis sic vincit amicos. </div><div class="l">haec fovet absentes, hacc longe sola remotis</div><div class="l">consulit, haec nullis avidam rumoribus aurem</div><div class="l">pandit, ut ignarum numquam laesura clientem</div><div class="l">insidiosa tuos alienent murmura sensus.</div><div class="l">Nee vivis adnexus amor meminisse sepultos </div><div class="l">desinit ; in prolem transcurrit gratia patrum.</div><div class="l">hac tu Theodosium, tenuit dum sceptra, colebas,</div><div class="l">hac etiam post fata colis ; nec pignora curas</div><div class="l">plus tua quam natos, dederat quos ille monendos</div><div class="l">tutandosque tibi. iustos nimiumque fideles </div><div class="l">fama putat, qui, cum possint commissa negare,</div><div class="l">maluerint nullo violati reddere quaestu :</div><div class="l">at Stilicho non divitias aurique relictum</div><div class="l">pondus, sed geminos axes tantumque reservat</div><div class="l">depositum teneris, quantum sol igneus ambit. </div><div class="l">quid non intrepidus credas, cui regia tuto</div><div class="l">creditur ? Hoc clipeo munitus Honorius altum</div><div class="l">non gemuit patrem vitaeque et lucis in ipso</div><div class="l">limine, contemptus numquam, dat iura subactis</div><div class="l">gentibus et secum sentit crevisse triumphos. </div><div class="l">quem tu sic placida formas, sic mente severa,</div><div class="l">ut neque desidiae tradas, dum pronus ad omne</div><div class="l">quod libet obsequeris, nec contra nixus ovantem</div><div class="l">confringas animum : secret© consona regno</div><div class="l">ceu iuvenem doceas, moles quid publica poscat : </div><div class="l">ceu sanctum venerere senem patriisque gubernes</div><div class="l">imperium monitis ; dominum summissus adores ;</div><div class="l">obsequiis moderere ducem, pietate parentem.</div><div class="pagebreak" id="index.xml-pb-d30e1038">[Page v.2.p.8]</div><div class="l">hinc fuit ut primos in coniuge disceret ignes</div><div class="l">ordirique virum non luxuriante iuventa, </div><div class="l">sed cum lege tori, casto cum foedere vellet.</div><div class="l">principe tu felix genero : felicior ille</div><div class="l">te socero. Fratrem levior nec cura tuetur</div><div class="l">Arcadium ; nec, si quid iners atque impia turba</div><div class="l">praetendens proprio nomen regale furori </div><div class="l">audeat, adscribis iuveni. discordia quippe</div><div class="l">cum fremeret, numquam Stilicho sic canduit ira,</div><div class="l">saepe lacessitus probris gladiisque petitus,</div><div class="l">ut bello furias ultum, quas pertulit, iret</div><div class="l">inlicito causamque daret civilibus armis : </div><div class="l">cuius fulta fide mediis dissensibus aulae</div><div class="l">intemeratorum stabat reverentia fratrum.</div><div class="l">quin et Sidonias chlamydes et cingula bacis</div><div class="l">aspera gemmatasque togas viridesque smaragdo</div><div class="l">loricas galeasque redundantes hyacinthis </div><div class="l">gestatosque patri capulis radiantibus enses</div><div class="l">et vario lapidum distinctas igne coronas</div><div class="l">dividis ex aequo, ne non augusta supellex</div><div class="l">ornatusque pares geminis heredibus essent.</div><div class="l">mittitur et miles, quamvis certamine partes </div><div class="l">iam tumeant. hostem muniri robore mavis</div><div class="l">quam peccare fidem : permittis iusta petenti</div><div class="l">idque negas solum, cuius mox ipse repulsa</div><div class="l">gaudeat et quidquid fuerat deforme mereri.</div><div class="l">Omnes praeterea, puro quae crimina pellunt </div><div class="l">ore, deae iunxere choros unoque receptae</div><div class="pagebreak" id="index.xml-pb-d30e1098">[Page v.2.p.10]</div><div class="l">pectore diversos tecum cinguntur in usus.</div><div class="l">Iustitia utilibus rectum praeponere suadet</div><div class="l">communesque sequi leges iniustaque numquam</div><div class="l">largiri sociis. durum Patientia corpus </div><div class="l">instruit, ut nulli cupiat cessisse labori ;</div><div class="l">Temperies, ut casta petas ; Prudentia, ne quid</div><div class="l">inconsultus agas : Constantia, futtile ne quid</div><div class="l">infirmumque geras. procul importuna fugantur</div><div class="l">numina, monstriferis quae Tartarus edidit antris : </div><div class="l">ac primam scelerum matrem, quae semper habendo</div><div class="l">plus sitiens patulis rimatur faucibus aurum,</div><div class="l">trudis Avaritiam ; cuius foedissima nutrix</div><div class="l">Ambitio, quae vestibulis foribusque potentum</div><div class="l">excubat et pretiis commercia pascit honorum, </div><div class="l">pulsa simul. nec te gurges corruptior aevi</div><div class="l">traxit ad exemplum, qui iam firmaverat annis</div><div class="l">crimen et in legem rapiendi verterat usum.</div><div class="l">denique non dives sub te pro rure paterno</div><div class="l">vel laribus pallet ; non insidiator oberrat </div><div class="l">facturus quemcumque reum. non obruta virtus</div><div class="l">paupertate latet. lectos ex omnibus oris</div><div class="l">evehis et meritum, non quae cunabula, quaeris,</div><div class="l">et qualis non unde satus. sub teste benigno</div><div class="l">vivitur ; egregios invitant praemia mores. </div><div class="l">hinc priscae redeunt artes ; felicibus inde</div><div class="l">ingeniis aperitur iter despectaque Musae</div><div class="l">colla levant, opibusque fluens et pauper eodem</div><div class="l">nititur ad fructum studio, cum cernat uterque</div><div class="l">quod nec inops iaceat probitas nec inertia surgat divitiis.</div><div class="l">Nee te iucunda fronte fefellit</div><div class="pagebreak" id="index.xml-pb-d30e1162">[Page v.2.p.12]</div><div class="l">luxuries, praedulce malum, quae dedita semper</div><div class="l">corporis arbitriis hebetat caligine sensus</div><div class="l">membraque Circaeis effeminat acrius herbis,</div><div class="l">blanda quidem vultus, sed qua non taetrior ulla </div><div class="l">interius : fucata genas et amicta dolosis</div><div class="l">inlecebris torvos auro circumlinit hydros,</div><div class="l">ilia voluptatum multos innexuit hamis :</div><div class="l">te numquam conata capit. non prava libido</div><div class="l">stupris advigilat ; non tempora somnus agendi </div><div class="l">frustratur ; nullo citharae convivia cantu,</div><div class="l">non pueri lasciva sonant, quis cernere curis</div><div class="l">te vacuum potuit ? quis tota mente remissum</div><div class="l">aut indulgentem dapibus, ni causa iuberet</div><div class="l">laetitiae ? non indecores aeraria lassant </div><div class="l">expensae ; parvo non improba littera libro</div><div class="l">absentum condonat opes, a milite parcus</div><div class="l">diligeris ; neque enim neglectas pace cohortes</div><div class="l">tunc ditas, cum bella fremunt. scis nulla placere</div><div class="l">munera, quae metuens illis, quos spreverat, offert </div><div class="l">serus et incassum servati prodigus auri.</div><div class="l">antevenis tempus non expectantibus ultro</div><div class="l">munificus mensaeque adhibes et nomine quemque</div><div class="l">compellas clari, sub te quod gesserat olim,</div><div class="l">admonitum facti, figendaque sensibus addis </div><div class="l">verba, quibus magni geminatur gratia nodi. 1</div><div class="l">Nee, si quid tribuas, iactatum saepius idem</div><div class="l">exprobrare soles nec, quos promoveris, alto</div><div class="l">turgidus adloqueris fastu nec prospera flatus</div><div class="pagebreak" id="index.xml-pb-d30e1221">[Page v.2.p.14]</div><div class="l">attollunt nimios. quin ipsa Superbia longe </div><div class="l">discessit, vitium rebus sollemne secundis</div><div class="l">virtutumque ingrata comes, contingere passim</div><div class="l">adfarique licet, non inter pocula sermo</div><div class="l">captatur, pura sed libertate loquendi</div><div class="l">seria quisque iocis nulla formidine miscet. </div><div class="l">quem videt Augusti socerum regnique parentem,</div><div class="l">miratur conviva parem, cum tanta potestas</div><div class="l">civem lenis agat. te doctus prisca loquentem,</div><div class="l">te matura senex audit, te fortia miles </div><div class="l">adspersis salibus, quibus haud Amphiona quisquam</div><div class="l">praeferat Aonios meditantem carmine muros</div><div class="l">nec velit Orpheo migrantes pectine silvas.</div><div class="l">Hinc amor, hinc veris et non fallacibus omnes</div><div class="l">pro te solliciti votis ; hinc nomen ubique</div><div class="l">plausibus, auratis celebrant hinc ora figuris. </div><div class="l">quae non incudes streperent, quae flamma vacaret</div><div class="l">fabrilis, quantis fluerent fornacibus aera</div><div class="l">effigies ductura tuas, quis devius esset</div><div class="l">angulus aut regio quae non pro numine vultus</div><div class="l">dilectos coleret, talem ni semper honorem </div><div class="l">respueres ? decus hoc rapiat, quem falsa timentum</div><div class="l">munera decipiunt, qui se diffidit amari.</div><div class="l">hoc solus sprevisse potest, qui iure meretur.</div><div class="l">Undique legati properant generique sub ore</div><div class="l">in tua centenas optant praeconia voces. </div><div class="l">grates Gallus agit, quod limite tutus inermi</div><div class="l">et metuens hostile nihil nova culmina totis</div><div class="pagebreak" id="index.xml-pb-d30e1281">[Page v.2.p.16]</div><div class="l">aedificat ripis et saevum gentibus amnem</div><div class="l">Thybridis in morem domibus praevelat amoenis.</div><div class="l">hinc Poeni cumulant laudes, quod rura tyranno </div><div class="l">libera possideant ; hinc obsidione solutus</div><div class="l">Pannonius potorque Savi, quod clausa tot annis</div><div class="l">oppida laxatis ausus iam pandere portis</div><div class="l">rursum cote novat nigras rubigine falces</div><div class="l">exesosque situ cogit splendere ligones </div><div class="l">agnoscitque casas et collibus oscula notis</div><div class="l">figit et impresso glaebis non credit aratro,</div><div class="l">exsectis 1 inculta dabant quas saecula, silvis</div><div class="l">restituit terras et opacum vitibus Histrum</div><div class="l">conserit et patrium vectigal solvere gaudet, </div><div class="l">inmunis qui clade fuit. te sospite fas est</div><div class="l">vexatum laceri corpus iuvenescere regni.</div><div class="l">sub tot principibus quaecumque amisimus olim,</div><div class="l">tu reddis. solo poterit Stilichone medente</div><div class="l">crescere Romanum vulnus tectura cicatrix ; </div><div class="l">inque suos tandem fines redeunte colono</div><div class="l">Illyricis iterum ditabitur aula tributis.</div><div class="l">Nec tamen humano cedit caeleste favori</div><div class="l">iudicium : cingunt superi concordibus unum</div><div class="l">praesidiis hostesque tuos aut litore produnt </div><div class="l">aut totum oppositi claudunt fugientibus aequor</div><div class="l">aut in se vertunt furiis aut militis ense</div><div class="pagebreak" id="index.xml-pb-d30e1334">[Page v.2.p.18]</div><div class="l">bacchati laniant Pentheo corpora ritu ;</div><div class="l">insidias retegunt et in ipsa cubilia fraudum</div><div class="l">ducunt ceu tenera venantem nare Molossi. </div><div class="l">ominibus ventura notant aut alite monstrant</div><div class="l">aut monitos certa dignantur imagine somnos.</div><div class="l">Pro quibus innumerae trabearum insignia terrae</div><div class="l">certatim petiere tibi. poscentibus ipse</div><div class="l">restiteras et mens, aliorum prona favori, </div><div class="l">index dura sui, facibus succensa pudoris</div><div class="l">tarda verecundis excusat praemia causis.</div><div class="l">ergo avidae tantosque novi spe consulis annos</div><div class="l">elusae dominae pergunt ad limina Romae,</div><div class="l">si minus adnuerit precibus, vel cogere certae </div><div class="l">cunctantem votoque moras auferre paratae.</div><div class="l">conveniunt ad tecta deae, quae Candida lucent</div><div class="l">monte Palatino. glaucis tum prima Minervae</div><div class="l">nexa comam foliis fulvaque intexta micantem</div><div class="l">veste Tagum tales profert Hispania voces : </div><div class="l">“Cunctamihi semper Stilicho, quaecumque poposci,</div><div class="l">concessit tantumque suos invidit honores.</div><div class="l">Augusti potuit soceri contemnere fasces :</div><div class="l">iam negat et genero. si non ut ductor ab orbe</div><div class="l">quem regit, accipiat saltem cognatus ab aula. </div><div class="l">exiguumne putat, quod sic amplexus Hiberam</div><div class="l">progeniem nostros inmoto iure nepotes</div><div class="l">sustinet, ut patrium commendet purpura Baetim ?</div><div class="l">quod pulchro Mariae fecundat germine regnum ?</div><div class="pagebreak" id="index.xml-pb-d30e1392">[Page v.2.p.20]</div><div class="l">quod dominis speratur avus ?” Tum flava repexo </div><div class="l">Gallia crine ferox evinctaque torque decoro</div><div class="l">binaque gaesa tenens animoso pectore fatur :</div><div class="l">“qui mihi Germanos solus Francosque subegit,</div><div class="l">cur nondum legitur fastis ? cur pagina tantum</div><div class="l">nescit adhuc nomen, quod iam numerare decebat ? </div><div class="l">usque adeone levis pacati gloria Rheni ? ”</div><div class="l">Inde Caledonio velata Britannia monstro,</div><div class="l">ferro picta genas, cuius vestigia verrit</div><div class="l">caerulus Oceanique aestum mentitur amictus :</div><div class="l"><span class="q">‘me quoque vicinis pereuntem gentibus’</span> inquit</div><div class="l">“munivit Stilicho, totam cum Scottus Hivernen</div><div class="l">movit et infesto spumavit remige Tethys.</div><div class="l">illius effectum curis, ne tela timerem</div><div class="l">Scottica, ne Pictum tremerem, ne litore toto</div><div class="l">prospicerem dubiis venturum Saxona ventis.”</div><div class="l">Tum spicis et dente comas inlustris eburno</div><div class="l">et calido rubicunda die sic Africa fatur :</div><div class="l">“sperabam nullas trabeis Gildone perempto</div><div class="l">nasci posse moras, etiam nunc ille repugnat</div><div class="l">et tanto dubitat fasces praebere triurapho, </div><div class="l">qui mihi Maurorum penitus lacrimabile nomen</div><div class="l">ignorare dedit ?” Post has Oenotria lentis</div><div class="l">vitibus intorquens hederas et palmite largo</div><div class="l">vina fluens : “si vos adeo Stilichone curules</div><div class="l">augeri flagratis ” ait “quas sola iuvare </div><div class="l">fama potest, quanto me dignius incitat ardor,</div><div class="pagebreak" id="index.xml-pb-d30e1453">[Page v.2.p.22]</div><div class="l">ut praesente fruar conscendentemque tribunal</div><div class="l">prosequar atque anni pandentem claustra salutem ? ”</div><div class="l">Talibus alternant studiis Romamque precantes,</div><div class="l">pro cunctis, hortantur, eat. nec segnius ilia </div><div class="l">paruit officio, raptis sed protinus armis</div><div class="l">ocior excusso per nubila sidere tendit.</div><div class="l">transvehitur Tuscos Appenninusque volatu</div><div class="l">stringitur. Eridanus clipei iam fulgurat umbra ;</div><div class="l">constitit ante ducem tetrica nec Pallade vultum </div><div class="l">deterior nec Marte minor, tremit orbe corusco</div><div class="l">iam domus et summae tangunt laquearia cristae :</div><div class="l">tum prior attonitum gratis adfata querellis :</div><div class="l">“Servatas, Stilicho, per te, venerande, curules,</div><div class="l">ornatas necdum fateor. quid profuit anni </div><div class="l">servilem pepulisse notam ? defendis honorem</div><div class="l">quem fugis, et spernis tota quem mole tueris ?</div><div class="l">respuis oblatum, pro quo labente resistis ?</div><div class="l">quae iam causa morae ? quo me cunctabere rursus</div><div class="l">ingenio ? nullus Boreae metus, omnis et Austri </div><div class="l">ora silet : cecidit Maurus, Germania cessit</div><div class="l">et Ianum pax alta ligat. te consule necdum</div><div class="l">digna feror ? titulumne levem parvique nitoris</div><div class="l">credimus, Augusti quo se decorare fatentur,</div><div class="l">sub iuga quo gentes captivis regibus egi ?</div><div class="l">Non, si prodigiis casus natura futures</div><div class="l">signat, polluimur macula, quod reris, Eois</div><div class="pagebreak" id="index.xml-pb-d30e1508">[Page v.2.p.24]</div><div class="l">omen erat. quamquam nullis mi hi cognita rebus</div><div class="l">fabula ; vix tanto risit de crimine rumor,</div><div class="l">opprobrii stat nulla fides nec littera venit </div><div class="l">vulgatura nefas : in quo vel maxima virtus</div><div class="l">est tua quod, nostros qui consulis omnia patres,</div><div class="l">de monstris taceas. pellendi denique nulla</div><div class="l">dedecoris sanctum violant oracula coetum</div><div class="l">nec mea funestum versavit curia nomen. </div><div class="l">pars sceleris dubitasse fuit : quaecumque profana</div><div class="l">pagina de primo venisset limine Phoebi,</div><div class="l">ante fretum deleta mihi, ne turpia castis</div><div class="l">auribus Italiae fatorum 1 exempla nocerent.</div><div class="l">publicus ille furor, quantum tua cura peregit, </div><div class="l">secretum meruit, laetetur quisquis Eoos</div><div class="l">scribere desierit fastos : portenta Gabinos</div><div class="l">ista latent ; propriam labem texisse I'aborent.</div><div class="l">cur ego, quem numquam didici sensive creatum,</div><div class="l">gratuler exemptum ? delicti paenitet illos : </div><div class="l">nos nec credidimus. Fuerit tamen omnibus unum</div><div class="l">crimen et ad nostras manaverit usque secures :</div><div class="l">plus ideo sumenda tibi fastigia vitas,</div><div class="l">ne pereat tam priscus honos, qui portus honorum</div><div class="l">semper erat. nullo sarciri consule damnum </div><div class="l">excepto Stilichone potest, bene praescia tempus</div><div class="l">mens tua distulerat ; titulo tunc crescere posses,</div><div class="l">nunc per te titulus. consul succurre gravatis</div><div class="l">consulibus, quicumque fuit, quicumque futurus ;</div><div class="l">annum redde tuum, quem iam secura sequatur </div><div class="pagebreak" id="index.xml-pb-d30e1568">[Page v.2.p.26]</div><div class="l">posteritas nec iam doleat defensa vetustas.</div><div class="l">sic trabeis ultor Stilicho Brutusque repertor.</div><div class="l">libertas populi primo tune consule Bruto</div><div class="l">reddita per fasces ; hic fascibus expulit ipsis</div><div class="l">servitium. instituit sublimem Brutus honorem ; </div><div class="l">adseruit Stilicho. plus est servasse repertum,</div><div class="l">quam quaesisse novum, quid tardius ore rubenti</div><div class="l">adnuis et solitus frontem circumfluit ignis ?</div><div class="l">tandem vince tuum, vincis qui cuncta, pudorem.</div><div class="l">Hos etiam, quamvis corrumpi munere nullo </div><div class="l">te certum est, mirare libens ac suscipe cinctus,</div><div class="l">quos tibi divino mecum Tritonia duxit</div><div class="l">pectine : tincta simul repetito murice fila</div><div class="l">contulimus pensis et eodem nevimus auro,</div><div class="l">aurea quo Lachesis sub te mihi saecula texit. </div><div class="l">hic ego promissam subolem sperataque mundo</div><div class="l">pignora praelusi. veram mox ipse probabis</div><div class="l">me vatem nostraeque fidem venientia telae</div><div class="l">fata dabunt.”Dixit gremioque rigentia profert</div><div class="l">dona, graves auro trabeas. insigne Minervam </div><div class="l">spirat opus, rutilis hic pingitur aula columnis</div><div class="l">et sacri Mariae partus ; Lucina dolores</div><div class="l">solatur ; residet fulgente puerpera lecto ;</div><div class="l">sollicitae iuxta pallescunt gaudia matris.</div><div class="l">susceptum puerum redimitae tempora Nymphae </div><div class="l">auri fonte lavant : teneros de stamine risus</div><div class="l">vagitusque audire putes. iam creverat infans</div><div class="pagebreak" id="index.xml-pb-d30e1625">[Page v.2.p.28]</div><div class="l">ore ferens patrem : Stilicho maturior aevi</div><div class="l">Martia recturo tradit praecepta nepoti.</div><div class="l">parte alia spumis fucantem Serica frena </div><div class="l">sanguineis primae signatus flore iuventae</div><div class="l">Eucherius flectebat equum iaculisque vel arcu</div><div class="l">aurea purpureos tollentes cornua cervos</div><div class="l">aureus ipse ferit. Venus hic invecta columbis</div><div class="l">tertia regali iungit conubia nexu, </div><div class="l">pennatique nurum circumstipantur Amores</div><div class="l">progenitam Augustis Augustorumque sororem.</div><div class="l">Eucherius trepido iam flammea sublevat ore</div><div class="l">virginis ; adridet retro Thermantia fratri.</div><div class="l">iam domus haec utroque petit diademata sexu </div><div class="l">reginasque parit reginarumque maritos.</div><div class="l">Talibus invitat donis dextraque gerendum</div><div class="l">diva simul porrexit ebur ; sollemnibus urnam</div><div class="l">commovet auspiciis avibusque incepta secundat.</div><div class="l">tunc habiles armis umeros iam vestibus ambit </div><div class="l">Romuleis ; Latii sederunt pectore cultus</div><div class="l">loricaeque locum decuit toga, talis ab Histro</div><div class="l">vel Scythico victor rediens Gradivus ab axe</div><div class="l">deposito mitis clipeo candentibus urbem</div><div class="l">ingreditur trabeatus equis ; spatiosa Quirinus </div><div class="l">frena regit currumque patris Bellona cruentum</div><div class="l">ditibus exuviis tendens ad sidera quercum</div><div class="l">praecedit, lictorque Metus cum fratre Pavore</div><div class="l">barbara ferratis innectunt colla catenis</div><div class="pagebreak" id="index.xml-pb-d30e1683">[Page v.2.p.30]</div><div class="l">velati galeas lauro, propiusque iugales </div><div class="l">formido ingentem vibrat succincta securim.</div><div class="l">Vidit ut optato se consule Roma potitam :</div><div class="l"><span class="q">‘nunc’</span> ait “Elysii lucos inrumpere campi,</div><div class="l">nunc libet, ut tanti Curiis miracula voti</div><div class="l">Fabriciisque feram, famae qui vulnere nuper </div><div class="l">calcatam flevere togam : iam prata choreis</div><div class="l">pulsent nec rigidos pudeat lusisse Catones.</div><div class="l">audiat hoc senior Brutus Poenisque tremendi</div><div class="l">Scipiadae, geminis tandem quod libera damnis</div><div class="l">unius auxilio fasces Libyamque recepi. </div><div class="l">quod superest unum precibus, fortissime consul,</div><div class="l">adde meis, urbique tuum largire parumper,</div><div class="l">quem rogat, adventum, quam tu belloque fameque</div><div class="l">depulsa terris iterum regnare dedisti.</div><div class="l">splendida suscipiant alium te rostra Camillum, </div><div class="l">ultorem videant servatoremque Quirites</div><div class="l">et populus quem ductor ames : quibus Africa per te</div><div class="l">nec prius auditas Rhodanus iam donat aristas,</div><div class="l">ut mihi vel Massyla Ceres vel Gallica prosit</div><div class="l">fertilitas messesque vehat nunc umidus Auster, </div><div class="l">nunc Aquilo, cunctis ditescant horrea ventis.</div><div class="l">Quae tunc Flaminiam stipabunt milia vulgi !</div><div class="l">fallax o quotiens pulvis deludet amorem</div><div class="l">suspensum, veniens omni dum crederis hora !</div><div class="l">spectabunt cupidae matres, spargentur et omnes </div><div class="l">flore viae, superet cum Pincia culmina consul</div><div class="pagebreak" id="index.xml-pb-d30e1743">[Page v.2.p.32]</div><div class="l">arduus, antiqui species Romana senatus.</div><div class="l">Pompeiana dabunt quantos proscaenia plausus !</div><div class="l">ad caelum quotiens vallis tibi Murcia ducet</div><div class="l">nomen Aventino Pallanteoque recussum ! </div><div class="l">nunc te conspiciam castris, permitte, relictis</div><div class="l">mox et cum genero trabeis visura secundis.”</div><div class="l">Haec dum Roma refert, iam Fama loquacibus alis</div><div class="l">pervolat Oceanum, Unguis et mille citatos</div><div class="l">festinare iubet proceres, nullique senectus, </div><div class="l">non iter hibernis obstant nec flatibus Alpes :</div><div class="l">vincit amor, meriti pridem clarique vetustis</div><div class="l">fascibus ad socii properant et vindicis annum,</div><div class="l">sic ubi fecunda reparavit morte iuventam</div><div class="l">et patrios idem cineres collectaque portat </div><div class="l">unguibus ossa piis Nilique ad litora tendens</div><div class="l">unicus extreme Phoenix procedit ab Euro :</div><div class="l">conveniunt aquilae cunctaeque ex orbe volucres,</div><div class="l">ut Solis mirentur avem ; procul ignea lucet</div><div class="l">ales, odorati redolent cui cinnama busti. </div><div class="l">Nee minor in caelo chorus est ; exultat uterque</div><div class="l">Theodosius divique tui ; Sol ipse quadrigis</div><div class="l">vere coronatis dignum tibi praeparat annum.</div><div class="l">Est ignota procul nostraeque impervia menti,</div><div class="l">vix adeunda deis, annorum squalida mater, </div><div class="l">inmensi spelunca aevi, quae tempora vasto</div><div class="l">suppeditat revocatque sinu. complectitur antrum,</div><div class="l">omnia qui placido consumit numine, serpens</div><div class="l">perpetuumque viret squamis caudamque reductam</div><div class="l">ore vorat tacito relegens exordia lapsu. </div><div class="pagebreak" id="index.xml-pb-d30e1805">[Page v.2.p.34]</div><div class="l">vestibuli custos vultu longaeva decoro</div><div class="l">ante fores Natura sedet, cunctisque volantes</div><div class="l">dependent membris animae. mansura verendus</div><div class="l">scribit iura senex, numeros qui dividit astris</div><div class="l">et cursus stabilesque moras, quibus omnia vivunt </div><div class="l">ac pereunt fixis cum legibus. ille recenset,</div><div class="l">incertum quid Martis iter certumque Tonantis</div><div class="l">prospiciat mundo ; quid velox semita Lunae</div><div class="l">pigraque Saturni ; quantum Cytherea sereno</div><div class="l">curriculo Phoebique comes Cyllenius erret. </div><div class="l">Illius ut magno Sol limine constitit antri,</div><div class="l">occurrit Natura potens seniorque superbis</div><div class="l">canitiem inclinat radiis. tum sponte reclusus</div><div class="l">laxavit postes adamas, penetrale profundum</div><div class="l">panditur et sedes aevique arcana patescunt. </div><div class="l">hic habitant vario facies distincta metallo</div><div class="l">saecula certa locis : illic glomerantur acna,</div><div class="l">hic ferrata rigent, illic argentea candent.</div><div class="l">eximia regione domus, contingere terris</div><div class="l">difficilis, rutili stabat grex aureus anni : </div><div class="l">quorum praecipuum pretioso corpore Titan</div><div class="l">signandum Stilichone legit ; tunc imperat omncs</div><div class="l">pone sequi dictisque simul compellat euntes :</div><div class="l">“En, cui distulimus melioris saecla metalli,</div><div class="l">consul adest. ite optati mortalibus anni, </div><div class="l">ducite virtutes ; hominum florescite rursus</div><div class="l">ingeniis hilares Baccho frugumque feraces.</div><div class="l">non inter geminos Anguis glaciale Triones</div><div class="l">sibilet, inmodico nec frigore saeviat Ursa.</div><div class="pagebreak" id="index.xml-pb-d30e1867">[Page v.2.p.36]</div><div class="l">non toto fremat ore 1 Leo, nec brachia Caneri </div><div class="l">urat atrox aestas, madidae nec prodigus urnae</div><div class="l">semina praerupto dissolvat Aquarius imbre.</div><div class="l">Phrixeus roseo producat fertile cornu</div><div class="l">ver Aries, pingues nec grandine tundat olivas</div><div class="l">Scorpius ; autumni maturet germina Virgo, </div><div class="l">lenior et gravidis adlatret Sirius uvis.”</div><div class="l">Sic fatus croceis rorantes ignibus hortos</div><div class="l">ingreditur vallemque suam, quam flammeus ambit</div><div class="l">rivus et inriguis largum iubar ingerit herbis,</div><div class="l">quas Solis pascuntur equi ; flagrantibus inde </div><div class="l">caesariem sertis et lutea lora iubasque</div><div class="l">subligat alipedum, gelidas hinc Lucifer ornat,</div><div class="l">hinc Aurora comas iuxtaque adludit habenis</div><div class="l">aureus et nomen praetendit consulis Annus :</div><div class="l">inque novos iterum revoluto cardine cursus </div><div class="l">scribunt aetheriis Stilichonem sidera fastis.</div></div><div class="pagebreak" id="index.xml-pb-d30e1903">[Page v.2.p.38]</div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><div class="l">Maior Scipiades, Italis qui solus ab oris</div><div class="l">in proprium vertit Punica bella caput,</div><div class="l">non sine Pieriis exercuit artibus arma :</div><div class="l">semper erat vatum maxima cura duci.</div><div class="l">gaudet enim virtus testes sibi iungere Musas ; </div><div class="l">carmen amat quisquis carmine digna gerit.</div><div class="l">ergo seu patriis primaevus manibus ultor</div><div class="l">subderet Hispanum legibus Oceanum,</div><div class="l">seu Tyrias certa fracturus cuspide vires</div><div class="l">inferret Libyco signa tremenda mari, </div><div class="l">haerebat doctus lateri castrisque solebat</div><div class="l">omnibus in medias Ennius ire tubas,</div><div class="l">illi post lituos pedites favere canenti</div><div class="l">laudavitque nova caede cruentus eques.</div><div class="l">cumque triumpharet gemina Carthagine victa </div><div class="l">(hanc vindex patri vicerat, hanc patriae),</div><div class="pagebreak" id="index.xml-pb-d30e1939">[Page v.2.p.40]</div><div class="l">cum longi Libyam tandem post funera belli</div><div class="l">ante suas maestam cogeret ire rotas :</div><div class="l">advexit reduces secum Victoria Musas</div><div class="l">et sertum vati Martia laurus erat.</div><div class="l">Noster Scipiades Stilicho, quo concidit alter</div><div class="l">Hannibal antiquo saevior Hannibale,</div><div class="l">te mihi post quintos annorum Roma recursus</div><div class="l">reddidit et votis iussit adesse suis.</div></div><div class="pagebreak" id="index.xml-pb-d30e1957">[Page v.2.p.42]</div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><div class="l">Quem populi plausu, procerum quem voce petebas,</div><div class="l">adspice, Roma, virum. iam tempora desine longae</div><div class="l">dinumerare viae visoque adsurgcre semper</div><div class="l">pulvere : non dubiis ultra torquebcre votis.</div><div class="l">totus adest oculis, aderat qui mentibus olim, </div><div class="l">spe maior, fama melior. venerare curulem,</div><div class="l">quae tibi restituit fasces ; complectere dextram,</div><div class="l">sub iuga quae Poenos iterum Romana redegit.</div><div class="l">excipe magnanimum pectus, quo frena reguntur</div><div class="l">imperii, cuius libratur sensibus orbis. </div><div class="l">OS sacrum, quod in acre colis, miraris in auro,</div><div class="l">cerne libens : hic est felix bellator ubique,</div><div class="l">defensor Libyae, Rheni pacator et Histri.</div><div class="l">Ostentare suos prisco si more labor es</div><div class="l">et gentes cuperet vulgo monstrare subactas, 15</div><div class="l">certassent utroque pares a cardine laurus :</div><div class="l">haec Alamannorum spoliis, Australibus ilia</div><div class="l">ditior exuviis ; illinc flavente Sygambri</div><div class="pagebreak" id="index.xml-pb-d30e1996">[Page v.2.p.44]</div><div class="l">caesarie, nigris hinc Mauri crinibus irent.</div><div class="l">ipse albis veheretur equis currumque secutus </div><div class="l">laurigerum festo fremuisset carmine miles.</div><div class="l">hi famulos traherent reges ; hi facta metallo</div><div class="l">oppida vel montes captivaque flumina ferrent.</div><div class="l">hinc Libyci fractis lugerent cornibus amnes ;</div><div class="l">inde catenate gemeret Germania Rheno. 25</div><div class="l">sed non inmodicus proprii iactator honoris</div><div class="l">consul, Roma, tuus. non illum praemia tantum</div><div class="l">quam labor ipse iuvat ; strepitus fastidit inanes</div><div class="l">inque animis hominum pompa meliore triumphat.</div><div class="l">Non alium certe Romanae clarius arces </div><div class="l">suscepere ducem, nec cum cedente rediret</div><div class="l">Fabricius Pyrrho nec cum Capitolia curru</div><div class="l">Pellaeae domitor Paullus conscenderet aulae.</div><div class="l">nec similis Latias patefecit gloria portas</div><div class="l">post Numidas Mario, post classica Martis Eoi </div><div class="l">Pompeio. nulli pars aemula defuit umquam,</div><div class="l">quae gravis obstreperet laudi, stimulisque malignis</div><div class="l">facta sequebatur quamvis ingentia livor :</div><div class="l">solus hie invidiae fines virtute reliquit</div><div class="l">humanumque modum. quis enim livescere possit, 40</div><div class="l">quod numquam pereant stellae ? quod luppiter olim</div><div class="l">possideat caelum ? quod noverit omnia Phoebus ?</div><div class="l">est aliquod meriti spatium, quod nulla furentis</div><div class="l">invidiae mensura capit. ductoribus illis</div><div class="l">praeterea diversus erat favor : aequior ille </div><div class="l">patribus invisus plebi ; popularibus illi</div><div class="l">munito studiis languebat gratia patrum.</div><div class="pagebreak" id="index.xml-pb-d30e2058">[Page v.2.p.46]</div><div class="l">omnis in hoc uno variis discordia cessit</div><div class="l">ordinibus ; laetatur eques plauditque senator</div><div class="l">votaque patricio certant plebeia favori. </div><div class="l">O felix servata vocat quem Roma parentem !</div><div class="l">o mundi communis amor, cui militat omnis</div><div class="l">Gallia, quem regum thalamis Hispania nectit,</div><div class="l">cuius et adventum crebris petiere Quirites</div><div class="l">vocibus et genero meruit praestante senatus ! </div><div class="l">non sic virginibus flores, non frugibus imbres,</div><div class="l">prospera non fessis optantur flamina nautis,</div><div class="l">ut tuus adspectus populo. quae numine tanto</div><div class="l">litora fatidicas attollunt Delia laurus,</div><div class="l">venturi quotiens adfulsit Apollinis arcus ? </div><div class="l">quae sic aurifero Pactoli fonte tumescit</div><div class="l">Lydia, cum domitis adparuit Euhius Indis ?</div><div class="l">nonne vides et plebe vias et tecta latere</div><div class="l">matribus ? his, Stilicho, cunctis inopina reluxit</div><div class="l">te victore salus ! septem circumspice montes, </div><div class="l">qui solis radios auri fulgore lacessunt,</div><div class="l">indutosque arcus spoliis aequataque templa</div><div class="l">nubibus et quidquid tanti struxere triumphi.</div><div class="l">quantum profueris, quantam servaveris urbem,</div><div class="l">attonitis metire oculis. haec fabula certe </div><div class="l">cuncta forent, si Poenus adhuc incumberet Austro.</div><div class="l">Mos erat in veterum castris, ut tempora quercu</div><div class="l">velaret, validis fuso qui viribus hoste</div><div class="l">casurum potuit morti subduccre civem.</div><div class="pagebreak" id="index.xml-pb-d30e2115">[Page v.2.p.48]</div><div class="l">at tibi quae poterit pro tantis civica reddi </div><div class="l">moenibus ? aut quantae pensabunt facta coronae ?</div><div class="l">nec solam populi vitam debere fatetur</div><div class="l">armis Roma tuis ; sed, quo iucundior esset</div><div class="l">lucis honoratae fructus, venerabile famae</div><div class="l">pondus et amissas vires et regna recepit. </div><div class="l">iam non praetumidi supplex Orientis ademptam</div><div class="l">legatis poscit Libyam famulosve precatur</div><div class="l">(dictu turpe) suos : sed robore freta Gabino</div><div class="l">te duce Romana tandem se vindicat ira.</div><div class="l">ipsa iubet signis bellaturoque togatus </div><div class="l">imperat et spectant aquilae decreta senatus.</div><div class="l">ipsa tibi trabeas ultro dedit, ipsa curulem</div><div class="l">obtulit ultori fastosque ornare coegit.</div><div class="l">Nil perdit decoris prisci nec libera quaerit</div><div class="l">saecula, cum donet fasces, cum proelia mandet ; </div><div class="l">seque etiam crevisse videt. quis Gallica rura,</div><div class="l">quis meminit Latio Senonum servisse ligones ?</div><div class="l">aut quibus exemplis fecunda Thybris ab Arcto</div><div class="l">vexit Lingonico sudatas vomere messes ?</div><div class="l">ilia seges non auxilium modo praebuit urbi, </div><div class="l">sed fuit indicio, quantum tibi, Roma, liceret :</div><div class="l">admonuit dominae gentes instarque tropaei</div><div class="l">rettulit ignotum gelidis vectigal ab oris.</div><div class="l">Hoc quoque maiestas augescit plena Quirini,</div><div class="pagebreak" id="index.xml-pb-d30e2169">[Page v.2.p.50]</div><div class="l">rectores Libyae populo quod iiidice pallent </div><div class="l">et post emeritas moderator quisque secures</div><div class="l">discrimen letale subit, quid Poenus arator</div><div class="l">intulerit, madidus quantum transmiserit Auster.</div><div class="l">ardua qui late terris responsa dedere,</div><div class="l">hic trepidant humiles ; tremuit quos Africa nuper, </div><div class="l">cernunt rostra reos. cani virtutibus aevi</div><div class="l">materiam pandit Stilicho populumque vetusti</div><div class="l">culminis inmemorem dominandi rursus in usum</div><div class="l">excitat, ut magnos calcet metuendus honores,</div><div class="l">pendat iustitia crimen, pietate remittat </div><div class="l">errorem purosque probet damnetque nocentes</div><div class="l">et patrias iterum clemens exerceat artes.</div><div class="l">Fallitur egregio quisquis sub principe credit</div><div class="l">servitium. numquam libertas gratior extat</div><div class="l">quam sub rege pio. quos praeficit ipse regendis </div><div class="l">rebus, ad arbitrium plebis patrumque reducit</div><div class="l">conceditque libens, meritis seu praemia poscant</div><div class="l">seu punire velint. posito iam purpura fastu</div><div class="l">de se iudicium non indignatur haberi.</div><div class="l">sic docuit regnare socer, sic cauta iuventae <span class="note" id="Note1"><span class="noteLabel">marg</span></span>120</div><div class="l">frena dedit, teneros sic moribus induit annos</div><div class="l">verior Augusti genitor, fiducia belli,</div><div class="l">pacis consilium : per quem squalore remote</div><div class="l">pristina Romuleis infloruit artibus aetas,</div><div class="l">per quem fracta diu translataque paene potestas </div><div class="pagebreak" id="index.xml-pb-d30e2226">[Page v.2.p.52]</div><div class="l">non oblita sui servilibus exulat arvis,</div><div class="l">in proprium sed ducta larem victricia reddit</div><div class="l">fata solo fruiturque iterum, quibus haeserat olim,</div><div class="l">auspiciis capitique errantia membra reponit.</div><div class="l">Proxime dis consul, tantae qui prospicis urbi, </div><div class="l">qua nihil in terris complectitur altius aether,</div><div class="l">cuius nec spatium visus nec corda decorem</div><div class="l">nec laudem vox ulla capit ; quae luce metalli</div><div class="l">aemula vicinis fastigia conserit astris ;</div><div class="l">quae septem scopulis zonas imitatur Olympi ; </div><div class="l">armorum legumque parens quae fundit in omnes</div><div class="l">imperium primique dedit cunabula iuris.</div><div class="l">haec est exiguis quae finibus orta tetendit</div><div class="l">in geminos axes parvaque a sede profecta</div><div class="l">dispersit cum sole manus. haec obvia fatis </div><div class="l">innumeras uno gereret cum tempore pugnas,</div><div class="l">Hispanas caperet, Siculas obsideret urbes</div><div class="l">et Gallum terris prosterneret, aequore Poenum,</div><div class="l">numquam succubuit damnis et territa nullo</div><div class="l">vulnere post Cannas maior Trebiamque fremebat </div><div class="l">et, cum iam premerent flammae murumque feriret</div><div class="l">hostis, in extremos aciem mittebat Hiberos</div><div class="l">nec stetit Oceano remisque ingressa profundum</div><div class="l">vincendos alio quaesivit in orbe Britannos.</div><div class="l">haec est in gremium victos quae sola recepit </div><div class="l">humanumque genus communi nomine fovit</div><div class="l">matris, non dominae ritu, civesque vocavit</div><div class="l">quos domuit nexuque pio longinqua revinxit.</div><div class="pagebreak" id="index.xml-pb-d30e2286">[Page v.2.p.54]</div><div class="l">huius pacificis debemus moribus omnes,</div><div class="l">quod veluti patriis regionibus utitur hospes ; </div><div class="l">quod sedem mutare licet ; quod cernere Thylen</div><div class="l">lusus et horrendos quondam penetrare recessus ;</div><div class="l">quod bibimus passim Rhodanum, potamus Orontem ;</div><div class="l">quod cuncti gens una sumus. nec terminus umquam</div><div class="l">Romanae dicionis erit, nam cetera regna </div><div class="l">luxuries vitiis odiisque superbia vertit :</div><div class="l">sic male sublimes fregit Spartanus Athenas</div><div class="l">atque idem Thebis cecidit ; sic Medus ademit</div><div class="l">Assyrio Medoque tulit moderamina Perses ;</div><div class="l">subiecit Persen Macedo, cessurus et ipse </div><div class="l">Romanis. haec auguriis firmata Sibyllae,</div><div class="l">haec sacris animata Numae. huic 1 fulmina vibrat</div><div class="l">Iuppiter ; hanc tota Tritonia Gorgone velat.</div><div class="l">arcanas huc Vesta faces, huc orgia Bacchus</div><div class="l">transtulit et Phrygios genetrix turrita leones ; </div><div class="l">hue defensurus morbos Epidaurius hospes</div><div class="l">reptavit placido tractu, vectumque per undas</div><div class="l">insula Paeonium texit Tiberina draconem.</div><div class="l">Hanc tu cum superis, Stilicho praeclare, tueris,</div><div class="l">protegis hanc clipeo patriam regumque ducumque </div><div class="l">praecipueque tuam. dedit haec exordia lucis</div><div class="l">Eucherio puerumque ferens hic regia mater</div><div class="l">Augusto monstravit avo ; laetatus at ille</div><div class="l">sustulit in Tyria reptantem veste nepotem,</div><div class="l">Romaque venturi gaudebat praescia fati, </div><div class="l">quod te iam tanto meruisset pignore civem.</div><div class="l">Nee tamen ingratum nec, qui benefacta referre</div><div class="pagebreak" id="index.xml-pb-d30e2348">[Page v.2.p.56]</div><div class="l">nesciat, hunc credas populum. si volvere priscos</div><div class="l">annales libeat : quotiens hic proelia sumpsit</div><div class="l">pro sociis ! quotiens dono concessit amicis </div><div class="l">regibus Ausonio quaesitas sanguine terras !</div><div class="l">publica sed numquam tanto se gratia fudit</div><div class="l">adsensu : quis enim princeps non omnibus egit</div><div class="l">obsequiis dominum sese patremque vocari,</div><div class="l">quod tibi continuis resonant convexa diebus ? </div><div class="l">macte novis consul titulis ! Mavortia plebes</div><div class="l">te dominum Bruto non indignante fatetur</div><div class="l">et, quod adhuc nullo potuit terrore coacta</div><div class="l">libertas Romana pati, Stilichonis amori</div><div class="l">detulit. exultant avidi, quocumque decorus </div><div class="l">conspiciare loco, nomenque ad sidera tollunt</div><div class="l">nec vaga dilecto satiantur lumina vultu :</div><div class="l">seu circum trabeis fulgentibus aureus intres,</div><div class="l">seu celebres ludos, solio seu fultus eburno</div><div class="l">cingas iure forum, denso seu turbine vulgi </div><div class="l">circumfusa tuae conscendant rostra secures.</div><div class="l">Quae vero procerum voces, quam certa fuere</div><div class="l">gaudia, cum totis exurgens ardua pennis</div><div class="l">ipsa duci sacras Victoria panderet aedes !</div><div class="l">o palma viridi gaudens et amica tropaeis </div><div class="l">custos imperii virgo, quae sola mederis</div><div class="l">vulneribus nullumque doces sentire laborem,</div><div class="l">seu tibi Dictaeae placuerunt astra Coronae</div><div class="l">seu magis aestivo sedes vicina Leoni,</div><div class="l">seu sceptrum sublime Iovis seu Palladis ambis </div><div class="l">aegida, seu fessi mulces suspiria Martis,</div><div class="l">adsis perpetuum Latio votisque senatus</div><div class="l">adnue, diva, tui. Stilicho tua saepius ornet</div><div class="pagebreak" id="index.xml-pb-d30e2414">[Page v.2.p.58]</div><div class="l">limina teque simul rediens in castra reducat.</div><div class="l">hunc bellis comitare favens, hunc redde togatum </div><div class="l">consiliis. semper placidis te moribus egit</div><div class="l">servavitque piam victis nec polluit umquam</div><div class="l">laurum saevitia. cives nec fronte superba</div><div class="l">despicit aut trepidam vexat legionibus urbem ;</div><div class="l">sed verus patriae consul cessantibus armis </div><div class="l">contentus lictore venit nec inutile quaerit</div><div class="l">ferri praesidium solo munitus amore.</div><div class="l">Magnarum nec parens opum geminare profundas</div><div class="l">distulit impensas, sed post miracula castris</div><div class="l">edita vel genero Romae maiora reservat. </div><div class="l">auratos Rhodiis imbres nascente Minerva</div><div class="l">indulsisse Iovem perhibent, Bacchoque paternum</div><div class="l">iam pulsante femur mutatus palluit Hermus</div><div class="l">in pretium, votique famem passurus avari</div><div class="l">ditabat rutilo quidquid Mida tangeret auro ; </div><div class="l">fabula seu verum canitur : tua copia vicit</div><div class="l">fontem Hermi tactumque Midae pluviamque Tonantis.</div><div class="l">obscurat veteres obscurabitque futuros</div><div class="l">par donis armisque manus ; si solveret ignis</div><div class="l">quot dedit inmanes vili pro pondere massas </div><div class="l">argenti, potuere lacus et flumina fundi.</div><div class="l">Nee tibi, quae pariter silvis dominaris et astris,</div><div class="l">exiguam Stilicho movit, Latonia, curam :</div><div class="l">tu quoque nobilibus spectacula nostra laboras</div><div class="l">inlustrare feris summoque in vertice rupis </div><div class="l">Alpinae socias arcu cessante pudicas</div><div class="pagebreak" id="index.xml-pb-d30e2473">[Page v.2.p.60]</div><div class="l">et pharetratarum comitum inviolabile cogis</div><div class="l">concilium, veniunt umcros et brachia nudae</div><div class="l">armataeque manus iaculis et terga sagittis,</div><div class="l">incomptae pulchraeque tamen ; sudoribus ora </div><div class="l">pulverulenta rubent, sexum nec cruda fatetur</div><div class="l">virginitas ; sine lege comae ; duo cingula vestem</div><div class="l">crure tenus pendere vetant. praecedit amicas</div><div class="l">flava Leontodame, sequitur nutrita Lycaeo</div><div class="l">Nebrophone telisque domat quae Maenala Thero. </div><div class="l">ignea Cretaea properat Britomartis ab Ida</div><div class="l">et cursu Zephyris numquam cessura Lycaste.</div><div class="l">iungunt se geminae metuenda feris Hecaerge</div><div class="l">et soror, optatum numen venantibus, Opis</div><div class="l">progenitae Scythia : divas nemorumque potentes </div><div class="l">fecit Hyperboreis Delos praelata pruinis.</div><div class="l">hae septem venere duces ; exercitus alter</div><div class="l">Nympharum incedunt, acies formosa Dianae,</div><div class="l">centum Taygeti, centum de vertice Cynthi</div><div class="l">et totidem casto genuit quas flumine Ladon. </div><div class="l">has ubi collectas vidit, sic Delia coepit :</div><div class="l">“O sociae, mecum thalami quae iura perosae</div><div class="l">virgineo gelidos percurritis agmine montes,</div><div class="l">cernitis ut Latio superi communibus ornent</div><div class="l">hunc annum studiis ? quantos Neptunus equorum </div><div class="l">donet ab orbe greges ? laudi quod nulla canendae</div><div class="l">fratris plectra vacent ? nostram quoque sentiat idem</div><div class="l">quam meritis debemus opem. non spicula poscit</div><div class="l">iste labor ; maneant clausis nunc sicca pharetris,</div><div class="l">omnis et a solitis noster venatibus arcus </div><div class="pagebreak" id="index.xml-pb-d30e2535">[Page v.2.p.62]</div><div class="l">temperet ; in solam cruor hic servetur harenam.</div><div class="l">retibus et clatris dilata morte tenendae</div><div class="l">ducendaeque ferae, cupidas arcete sagittas ;</div><div class="l">consulis in plausum casuris parcite monstris.</div><div class="l">acceleret divisa manus : mihi cursus anhelas </div><div class="l">tenditur ad Syrtes, mecum Dictynna Lycaste</div><div class="l">et comes Opis eat ; steriles iuvat ire per aestus :</div><div class="l">namque feras aliis tellus Maurusia donum</div><div class="l">praebuit, huic soli debet sed victa tributum.</div><div class="l">dum nos horribiles Libyae scrutamur alumnos, </div><div class="l">Europae vos interea perquirite saltus</div><div class="l">et scopulos. posita ludat formidine pastor</div><div class="l">securisque canat Stilichonem fistula silvis.</div><div class="l">pacet muneribus montes qui legibus urbes.”</div><div class="l">Dixit et extemplo frondosa fertur ab Alpe </div><div class="l">trans pelagus ; cervi currum subiere iugales,</div><div class="l">quos decus esse deae primi sub limine caeli</div><div class="l">roscida fecundis concepit Luna cavernis :</div><div class="l">par nitor intactis nivibus ; frons discolor auro</div><div class="l">germinat et spatio summas aequantia fagos </div><div class="l">cornua ramoso surgunt procera metallo.</div><div class="l">Opis frena tenet, fert retia rara Lycaste</div><div class="l">auratasque plagas, inmortalesque Molossi</div><div class="l">latrantes mediis circum iuga nubibus ibant.</div><div class="l">quinque aliae paribus (Phoebe sic iusserat) armis </div><div class="l">diversa regione ruunt ducitque cohortem</div><div class="l">quaeque suam. variae formis et gente sequuntur</div><div class="l">ingenioque canes, illae gravioribus aptae</div><div class="l">morsibus, hae pedibus celeres, hae nare sagaces,</div><div class="pagebreak" id="index.xml-pb-d30e2597">[Page v.2.p.64]</div><div class="l">hirsutaeque fremunt Cressae tenuesque Lacaenac </div><div class="l">magnaque taurorum fracturae colla Britannae.</div><div class="l">Dalmatiae lucos abruptaque brachia Pindi</div><div class="l">sparsa comam Britomartis agit. tu Gallica cingis</div><div class="l">lustra, Leontodame, Germanorumque paludes</div><div class="l">eruis et si quis defensus harundine Rheni </div><div class="l">vastus aper nimio dentes curvaverat aevo.</div><div class="l">nubiferas Alpes Appenninique recessus</div><div class="l">Garganique nives Hecaerge prompta fatigat,</div><div class="l">speluncas canibus Thero rimatur Hiberas</div><div class="l">informesque cavis ursos detrudit ab antris, </div><div class="l">quorum saepe Tagus manantes sanguine rictus</div><div class="l">non satiavit aquis et quos iam frigore segnes</div><div class="l">Pyrenaea tegit latebrosis frondibus ilex.</div><div class="l">Cyrnaeis Siculisque iugis venata virago</div><div class="l">Nebrophone cervos aliasque in vincula cogit </div><div class="l">non saevas pecudes, sed luxuriantis harenae</div><div class="l">delicias, pompam nemorum. Quodcumque tremcndum</div><div class="l">dentibus aut insigne iubis aut nobile cornu</div><div class="l">aut rigidum saetis, capitur decus omne timorque</div><div class="l">silvarum. non cauta latent, non mole resistunt </div><div class="l">fortia, non volucri fugiunt pernicia cursu.</div><div class="l">haec laqueis innexa gemunt ; haec clausa feruntur</div><div class="l">ilignis domibus. fabri nec tigna polire</div><div class="l">sufficiunt ; rudibus fagis texuntur et ornis</div><div class="l">frondentes caveae. ratibus pars ibat onustis </div><div class="l">per freta vel fluvios : exanguis dextera torpet</div><div class="l">remigis et propriam metuebat navita mercem.</div><div class="l">per terram pars ducta rotis, longoque morantur</div><div class="pagebreak" id="index.xml-pb-d30e2658">[Page v.2.p.66]</div><div class="l">ordine plaustra vias montanis plena triumphis</div><div class="l">et fera sollicitis vehitur captiva iuvencis, </div><div class="l">explebat quibus ante famem, quotiensque reflexi</div><div class="l">conspexere boves, pavidi temone recedunt.</div><div class="l">Iamque pererratis Libyae flagrantibus oris</div><div class="l">legerat eximios Phoebi germana leones,</div><div class="l">Hesperidas qui saepe fugant ventoque citatis </div><div class="l">terrificant Atlanta iubis armentaque longe</div><div class="l">vastant Aethiopum quorumque impune fragosa</div><div class="l">murmura pastorum numquam venere per aures.</div><div class="l">non illos tacdae ardentes, non strata superne</div><div class="l">lapsuro virgulta solo, non vocibus haedi </div><div class="l">pendentis stimulata fames, non fossa fefellit ;</div><div class="l">ultro se voluere capi gaudentque videri</div><div class="l">tantae praeda deae. respirant pascua tandem ;</div><div class="l">agricolae reserant iam tuta mapalia Mauri.</div><div class="l">tum virides pardos et cetera colligit Austri </div><div class="l">prodigia inmanesque simul Latonia dentes,</div><div class="l">qui secti ferro in tabulas auroque micantes</div><div class="l">inscripti rutilum caelato consule nomen</div><div class="l">per proceres et vulgus eant. stupor omnibus Indis</div><div class="l">plurimus ereptis elephas inglorius errat </div><div class="l">dentibus : insedit nigra cervice gementum</div><div class="l">et fixum dea quassat ebur penitusque cruentis</div><div class="l">stirpibus avulsis patulos exarmat hiatus,</div><div class="l">ipsos quin etiam nobis miracula vellet</div><div class="l">ducere : sed pigra cunctari mole veretur. </div><div class="l">Tyrrhenas fetus Libycos amplexa per undas</div><div class="pagebreak" id="index.xml-pb-d30e2718">[Page v.2.p.68]</div><div class="l">classis torva 1 sonat, caudamque in puppe retorquens</div><div class="l">ad proram iacet usque leo : vix sublevat unum</div><div class="l">tarda ratis ! fremitus stagnis auditur in imis</div><div class="l">cunctaque prosiliunt cete terrenaque Nereus </div><div class="l">confert monstra suis et non aequare fatetur.</div><div class="l">aequora sic victor quotiens per rubra Lyaeus</div><div class="l">navigat, intorquet clavum Silenus et acres</div><div class="l">adsudant tonsis Satyri taurinaque pulsu</div><div class="l">Baccharum Bromios invitant tympana remos : </div><div class="l">transtra ligant hederae, malum circumflua vestit</div><div class="l">pampinus, antennis inlabitur ebria serpens,</div><div class="l">perque mero madidos currunt saliuntque rudentes</div><div class="l">lynces et insolitae mirantur carbasa tigres.</div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Claudianus, Claudius.
	    Date: 2015-12-03<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:06:30Z.
	       SAXON HE 9.8.0.5.
		 --></address></div></body></html>
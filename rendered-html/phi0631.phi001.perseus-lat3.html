<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Catilina</title><meta name="author" content="Sallust" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Catilina" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Catilina</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div class="pagebreak" id="index.xml-pb-d30e79">[Page p.2]</div><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">C. Sallusti Crispi Catilinae Coniuratio</span></h3><p><span class="">section 1</span>Omnis homines, qui sese student praestare ceteris animalibus, summa ope niti decet, ne vitam silentio transeant veluti pecora, quae natura prona atque ventri oboedientia finxit. <span class="">section 2</span>sed nostra omnis vis in animo et corpore sita est: animi imperio, corporis servitio magis utimur; alterum nobis cum dis, alterum cum beluis commune est. <span class="">section 3</span>quo mihi rectius videtur ingeni quam virium opibus gloriam quaerere, et quoniam vita ipsa qua fruimur brevis est, memoriam nostri quam maxume longam efficere. <span class="">section 4</span>nam divitiarum et formae gloria fluxa atque fragilis est, virtus clara aeternaque habetur.</p><p><span class="">section 5</span>Sed diu magnum inter mortalis certamen fuit, vine corporis an virtute animi res militaris magis procederet. <span class="">section 6</span>nam et prius quam incipias consulto et ubi consulueris mature facto opus est. <span class="">section 7</span>ita utrumque per <span class="pagebreak" id="index.xml-pb-d30e102">[Page p.3]</span> se indigens alterum alterius auxilio eget.</p></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><p><span class="">section 1</span>igitur initio reges — nam in terris nomen imperi id primum fuit— divorsi pars ingenium, alii corpus exercebant: etiam tum vita hominum sine cupiditate agitabatur; sua quoique satis placebant. <span class="">section 2</span>postea vero quam in Asia Cyrus, in Graecia Lacedaemonii et Athenienses coepere urbis atque nationes subigere, lubidinem dominandi causam belli habere, maxumam gloriam in maxumo imperio putare, tum demum periculo atque negotiis compertum est in bello plurumum ingenium posse. <span class="">section 3</span>quod si regum atque imperatorum animi virtus in pace ita ut in bello valeret, aequabilius atque constantius sese res humanae haberent, neque aliud alio ferri neque mutari ac misceri omnia cerneres. <span class="">section 4</span>nam imperium facile iis artibus retinetur, quibus initio partum est. <span class="">section 5</span>verum ubi pro labore desidia, pro continentia et aequitate lubido atque superbia invasere, fortuna simul cum moribus inmutatur. <span class="">section 6</span>ita imperium semper ad optumum quemque a minus bono transfertur.</p><p><span class="">section 7</span>Quae homines arant navigant aedificant, virtuti omnia parent. <span class="">section 8</span>sed multi mortales, dediti ventri atque somno, indocti incultique vitam sicuti peregrinantes transiere; quibus profecto contra naturam corpus voluptati, anima oneri fuit. eorum ego vitam mortemque <span class="pagebreak" id="index.xml-pb-d30e126">[Page p.4]</span> iuxta aestumo, quoniam de utraque siletur. <span class="">section 9</span>verum enim vero is demum mihi vivere atque frui anima videtur, qui aliquo negotio intentus praeclari facinoris aut artis bonae famam quaerit.</p><p>Sed in magna copia rerum aliud alii natura iter ostendit.</p></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><p><span class="">section 1</span>pulchrum est bene facere rei publicae, etiam bene dicere haud absurdum est; vel pace vel bello clarum fieri licet; et qui fecere et qui facta aliorum scripsere, multi laudantur. <span class="">section 2</span>ac mihi quidem, tametsi haudquaquam par gloria sequitur scriptorem et auctorem rerum, tamen in primis arduom videtur res gestas scribere: primum quod facta dictis exaequanda sunt; dehinc quia plerique quae delicta reprehenderis malevolentia et invidia dicta putant, ubi de magna virtute atque gloria bonorum memores, quae sibi quisque facilia factu putat, aequo animo accipit, supra ea veluti ficta pro falsis ducit.</p><p><span class="">section 3</span>Sed ego adulescentulus initio sicuti plerique studio ad rem publicam latus sum, ibique mihi multa advorsa fuere. nam pro pudore, pro abstinentia, pro virtute audacia largitio avaritia vigebant. <span class="">section 4</span>quae tametsi animus aspernabatur insolens malarum artium, tamen inter tanta vitia imbecilla aetas ambitione corrupta tenebatur; ac me, <span class="">section 5</span>quom ab reliquorum malis moribus dissentirem, nihilo minus honoris cupido eadem qua ceteros fama atque invidia vexabat.</p></div><div class="textpart" id="index.xml-body.1_div.1_div.4"><h3><span class="headingNumber">1.4. </span></h3><p><span class="">section 1</span>igitur ubi animus <span class="pagebreak" id="index.xml-pb-d30e152">[Page p.5]</span> ex multis miseriis atque periculis requievit et mihi reliquam aetatem a re publica procul habendam decrevi, non fuit consilium socordia atque desidia bonum otium conterere, neque vero agrum colundo aut venando, servilibus officiis, intentum aetatem agere; <span class="">section 2</span>sed a quo incepto studioque me ambitio mala detinuerat, eodem regressus statui res gestas populi Romani carptim, ut quaeque memoria digna videbantur, perscribere, eo magis quod mihi a spe metu partibus rei publicae animus liber erat.</p><p><span class="">section 3</span>Igitur de Catilinae coniuratione quam verissume potero paucis absolvam; <span class="">section 4</span>nam id facinus in primis ego memorabile existumo sceleris atque periculi novitate. <span class="">section 5</span>de quoius hominis moribus pauca prius explananda sunt, quam initium narrandi faciam.</p></div><div class="textpart" id="index.xml-body.1_div.1_div.5"><h3><span class="headingNumber">1.5. </span></h3><p><span class="">section 1</span>L. Catilina, nobili genere natus, fuit magna vi et animi et corporis sed ingenio malo pravoque. <span class="">section 2</span>huic ab adulescentia bella intestina caedes rapinae discordia civilis grata fuere, ibique iuventutem suam exercuit. <span class="">section 3</span>corpus patiens inediae algoris vigiliae supra quam quoiquam credibile est. <span class="">section 4</span>animus audax subdolus varius, quoius rei lubet simulator ac dissimulator, alieni adpetens sui profusus, ardens in cupiditatibus; satis eloquentiae, sapientiae parum. <span class="">section 5</span>vastus animus inmoderata incredibilia nimis alta semper cupiebat. <span class="">section 6</span>hunc post dominationem <span class="pagebreak" id="index.xml-pb-d30e180">[Page p.6]</span> L. Sullae lubido maxuma invaserat rei publicae capiundae; neque id quibus modis adsequeretur, dum sibi regnum pararet, quicquam pensi habebat. <span class="">section 7</span>agitabatur magis magisque in dies animus ferox inopia rei familiaris et conscientia scelerum, quae utraque iis artibus auxerat, quas supra memoravi. <span class="">section 8</span>incitabant praeterea corrupti civitatis mores, quos pessuma ac divorsa inter se mala, luxuria atque avaritia, vexabant.</p><p><span class="">section 9</span>Res ipsa hortari videtur, quoniam de moribus civitatis tempus admonuit, supra repetere ac paucis instituta maiorum domi militiaeque, quo modo rem publicam habuerint quantamque reliquerint, ut paulatim inmutata ex pulcherruma <span class="add">⟨atque optuma⟩</span> pessuma ac flagitiosissuma facta sit, disserere.</p></div><div class="textpart" id="index.xml-body.1_div.1_div.6"><h3><span class="headingNumber">1.6. </span></h3><p><span class="">section 1</span>Urbem Romam, sicuti ego accepi, condidere atque habuere initio Troiani, qui Aenea duce profugi sedibus incertis vagabantur, cumque iis Aborigines, genus hominum agreste, sine legibus, sine imperio, liberum atque solutum. <span class="">section 2</span>hi postquam in una moenia convenere, dispari genere, dissimili lingua, alius alio more viventes, incredibile memoratu est quam facile coaluerint: <span class="add">⟨ita brevi multitudo dispersa atque vaga concordia civitas facta erat⟩</span>. <span class="">section 3</span>sed postquam res eorum civibus moribus agris aucta satis prospera satisque pollens videbatur, sicuti pleraque mortalium habentur, invidia ex opulentia orta est. <span class="">section 4</span>igitur reges populique finitumi bello temptare, <span class="pagebreak" id="index.xml-pb-d30e208">[Page p.7]</span> pauci ex amicis auxilio esse: nam ceteri metu perculsi a periculis aberant. <span class="">section 5</span>at Romani domi militiaeque intenti festinare, parare, alius alium hortari, hostibus obviam ire, libertatem patriam parentisque armis tegere. post ubi pericula virtute propulerant, sociis atque amicis auxilia portabant, magisque dandis quam accipiundis beneficiis amicitias parabant. <span class="">section 6</span>imperium legitumum, nomen imperi regium habebant. delecti, quibus corpus annis infirmum, ingenium sapientia validum erat, rei publicae consultabant: hi vel aetate vel curae similitudine patres appellabantur. <span class="">section 7</span>post ubi regium imperium quod initio conservandae libertatis atque augendae rei publicae fuerat, in superbiam dominationemque se convortit, inmutato more annua imperia binosque imperatores sibi fecere: eo modo minume posse putabant per licentiam insolescere animum humanum.</p></div><div class="textpart" id="index.xml-body.1_div.1_div.7"><h3><span class="headingNumber">1.7. </span></h3><p><span class="">section 1</span>Sed ea tempestate coepere se quisque magis extollere magisque ingenium in promptu habere. <span class="">section 2</span>nam regibus boni quam mali suspectiores sunt, semperque iis aliena virtus formidulosa est. <span class="">section 3</span>sed civitas incredibile memoratu est adepta libertate quantum brevi creverit: tanta cupido gloriae incesserat. <span class="">section 4</span>iam primum iuventus, simul ac belli patiens erat, in castris per laborem usum militiae discebat, magisque in decoris armis et militaribus equis quam in scortis atque conviviis lubidinem habebant. <span class="">section 5</span>igitur talibus viris non labor insolitus, non <span class="pagebreak" id="index.xml-pb-d30e230">[Page p.8]</span> locus ullus asper aut arduos erat, non armatus hostis formidulosus: virtus omnia domuerat. <span class="">section 6</span>sed gloriae maxumum certamen inter ipsos erat: se quisque hostem ferire, murum ascendere, conspici, dum tale facinus faceret, properabat. eas divitias, eam bonam famam magnamque nobilitatem putabant. laudis avidi, pecuniae liberales erant; gloriam ingentem, divitias honestas volebant. <span class="">section 7</span>memorare possum, quibus in locis maxumas hostium copias populus Romanus parva manu fuderit, quas urbis natura munitas pugnando ceperit, ni ea res longius nos ab incepto traheret.</p></div><div class="textpart" id="index.xml-body.1_div.1_div.8"><h3><span class="headingNumber">1.8. </span></h3><p><span class="">section 1</span>Sed profecto fortuna in omni re dominatur; ea res cunctas ex lubidine magis quam ex vero celebrat obscuratque. <span class="">section 2</span>Atheniensium res gestae, sicuti ego aestumo, satis amplae magnificaeque fuere, verum aliquanto minores tamen quam fama feruntur. <span class="">section 3</span>sed quia provenere ibi scriptorum magna ingenia, per terrarum orbem Atheniensium facta pro maxumis celebrantur. <span class="">section 4</span>ita eorum qui fecere virtus tanta habetur, quantum eam verbis potuere extollere praeclara ingenia. <span class="">section 5</span>at populo Romano numquam ea copia fuit, quia prudentissumus quisque maxume negotiosus erat, ingenium nemo sine corpore exercebat, optumus quisque facere quam dicere, sua ab <span class="pagebreak" id="index.xml-pb-d30e250">[Page p.9]</span> aliis bene facta laudari quam ipse aliorum narrare malebat.</p></div><div class="textpart" id="index.xml-body.1_div.1_div.9"><h3><span class="headingNumber">1.9. </span></h3><p><span class="">section 1</span>Igitur domi militiaeque boni mores colebantur; concordia maxuma, minuma avaritia erat; ius bonumque apud eos non legibus magis quam natura valebat. <span class="">section 2</span>iurgia discordias simultates cum hostibus exercebant, cives cum civibus de virtute certabant. in suppliciis deorum magnifici, domi parci, in amicos fideles erant. <span class="">section 3</span>duabus his artibus, audacia in bello, ubi pax evenerat aequitate, seque remque publicam curabant. <span class="">section 4</span>quarum rerum ego maxuma documenta haec habeo, quod in bello saepius vindicatum est in eos, qui contra imperium in hostem pugnaverant quique tardius revocati proelio excesserant, quam qui signa relinquere aut pulsi loco cedere ausi erant; <span class="">section 5</span>in pace vero quod beneficiis magis quam metu imperium agitabant et accepta iniuria ignoscere quam persequi malebant.</p></div><div class="textpart" id="index.xml-body.1_div.1_div.10"><h3><span class="headingNumber">1.10. </span></h3><p><span class="">section 1</span>Sed ubi labore atque iustitia res publica crevit, reges magni bello domiti, nationes ferae et populi ingentes vi subacti, Carthago aemula imperi Romani ab stirpe interiit, cuncta maria terraeque patebant, saevire fortuna ac miscere omnia coepit. <span class="">section 2</span>qui labores, pericula, dubias atque asperas res facile toleraverant, iis otium divitiaeque, optanda alias, oneri miseriaeque fuere. <span class="">section 3</span>igitur primo pecuniae, deinde imperi cupido crevit: ea quasi materies omnium malorum fuere. namque avaritia fidem probitatem ceterasque artis bonas subvortit; <span class="">section 4</span>pro his superbiam, crudelitatem, deos neglegere, omnia venalia habere edocuit. <span class="">section 5</span>ambitio multos mortalis falsos fieri <span class="pagebreak" id="index.xml-pb-d30e279">[Page p.10]</span> subegit, aliud clausum in pectore aliud in lingua promptum habere, amicitias inimicitiasque non ex re sed ex commodo aestumare, magisque voltum quam ingenium bonum habere. <span class="">section 6</span>haec primo paulatim crescere, interdum vindicari; post ubi contagio quasi pestilentia invasit, civitas inmutata, imperium ex iustissumo atque optumo crudele intolerandumque factum.</p></div><div class="textpart" id="index.xml-body.1_div.1_div.11"><h3><span class="headingNumber">1.11. </span></h3><p><span class="">section 1</span>Sed primo magis ambitio quam avaritia animos hominum exercebat, quod tamen vitium propius virtutem erat. <span class="">section 2</span>nam gloriam honorem imperium bonus et ignavos aeque sibi exoptant; sed ille vera via nititur, huic quia bonae artes desunt, dolis atque fallaciis contendit. <span class="">section 3</span>avaritia pecuniae studium habet, quam nemo sapiens concupivit: ea quasi venenis malis inbuta corpus animumque virilem effeminat, semper infinita <span class="add">⟨et⟩</span> insatiabilis est, neque copia neque inopia minuitur. <span class="">section 4</span>sed postquam L. Sulla armis recepta re publica bonis initiis malos eventus habuit, rapere omnes <span class="add">⟨omnes⟩</span> trahere, domum alius alius agros cupere, neque modum neque modestiam victores habere, foeda crudeliaque in civis facinora facere. <span class="">section 5</span>huc adcedebat quod L. Sulla exercitum, quem in Asia ductaverat, quo sibi fidum faceret, contra morem maiorum luxuriose nimisque liberaliter habuerat. loca amoena voluptaria facile in otio ferocis militum animos molliverant: <span class="">section 6</span>ibi primum insuevit exercitus <span class="pagebreak" id="index.xml-pb-d30e305">[Page p.11]</span> populi Romani amare potare, signa tabulas pictas vasa caelata mirari, ea privatim et publice rapere, delubra spoliare, sacra profanaque omnia polluere. <span class="">section 7</span>igitur ii milites, postquam victoriam adepti sunt, nihil reliqui victis fecere. <span class="">section 8</span>quippe secundae res sapientium animos fatigant: ne illi corruptis moribus victoriae temperarent.</p></div><div class="textpart" id="index.xml-body.1_div.1_div.12"><h3><span class="headingNumber">1.12. </span></h3><p><span class="">section 1</span>Postquam divitiae honori esse coepere et eas gloria imperium potentia sequebatur, hebescere virtus, paupertas probro haberi, innocentia pro malevolentia duci coepit. <span class="">section 2</span>igitur ex divitiis iuventutem luxuria atque avaritia cum superbia invasere: rapere consumere, sua parvi pendere aliena cupere, pudorem pudicitiam, divina atque humana promiscua, nihil pensi neque moderati habere. <span class="">section 3</span>operae pretium est, quom domos atque villas cognoveris in urbium modum exaedificatas, visere templa deorum, quae nostri maiores religiosissumi mortales fecere. <span class="">section 4</span>verum illi delubra deorum pietate, domos suas gloria decorabant, neque victis quicquam praeter iniuriae licentiam eripiebant. <span class="">section 5</span>at hi contra, ignavissumi homines, per summum scelus omnia ea sociis adimere, quae fortissumi viri victores reliquerant: proinde quasi iniuriam facere id demum esset imperio uti.</p></div><div class="textpart" id="index.xml-body.1_div.1_div.13"><h3><span class="headingNumber">1.13. </span></h3><p><span class="">section 1</span>nam quid ea memorem, quae nisi iis qui videre nemini credibilia sunt, a privatis compluribus subvorsos montis, maria <span class="pagebreak" id="index.xml-pb-d30e330">[Page p.12]</span> constrata esse? <span class="">section 2</span>quibus mihi videntur ludibrio fuisse divitiae: quippe quas honeste habere licebat, abuti per turpitudinem properabant. <span class="">section 3</span>sed lubido stupri ganeae ceterique cultus non minor incesserat: viri muliebria pati, mulieres pudicitiam in propatulo habere; vescendi causa terra marique omnia exquirere; dormire prius quam somni cupido esset; non famem aut sitim, neque frigus neque lassitudinem opperiri, sed ea omnia luxu antecapere. <span class="">section 4</span>haec iuventutem, ubi familiares opes defecerant, <span class="">section 5</span>ad facinora incendebant: animus inbutus malis artibus haud facile lubidinibus carebat; eo profusius omnibus modis quaestui atque sumptui deditus erat.</p></div><div class="textpart" id="index.xml-body.1_div.1_div.14"><h3><span class="headingNumber">1.14. </span></h3><p><span class="">section 1</span>In tanta tamque corrupta civitate Catilina, id quod factu facillumum erat, omnium flagitiorum atque facinorum circum se tamquam stipatorum catervas habebat. <span class="">section 2</span>nam quicumque inpudicus adulter ganeo manu ventre pene bona patria laceraverat, quique alienum aes grande conflaverat, quo flagitium aut facinus redimeret, <span class="">section 3</span>praeterea omnes undique parricidae sacrilegi convicti iudiciis aut pro factis iudicium timentes, ad hoc quos manus atque lingua periurio aut sanguine civili alebat, postremo omnes quos flagitium egestas conscius animus exagitabat, ii Catilinae proxumi familiaresque erant. <span class="">section 4</span>quod si quis etiam a culpa vacuos in amicitiam eius inciderat, cottidiano usu atque illecebris <span class="pagebreak" id="index.xml-pb-d30e352">[Page p.13]</span> facile par similisque ceteris efficiebatur. <span class="">section 5</span>sed maxume adulescentium familiaritates adpetebat: eorum animi molles et aetate fluxi dolis haud difficulter capiebantur. <span class="">section 6</span>nam ut quoiusque studium ex aetate flagrabat, aliis scorta praebere, aliis canes atque equos mercari; postremo neque sumptui neque modestiae suae parcere, dum illos obnoxios fidosque sibi faceret. <span class="">section 7</span>scio fuisse nonnullos, qui ita existumarent iuventutem, quae domum Catilinae frequentabat, parum honeste pudicitiam habuisse; sed ex aliis rebus magis quam quod quoiquam id compertum foret haec fama valebat.</p></div><div class="textpart" id="index.xml-body.1_div.1_div.15"><h3><span class="headingNumber">1.15. </span></h3><p><span class="">section 1</span>Iam primum adulescens Catilina multa nefanda stupra fecerat, cum virgine nobili, cum sacerdote Vestae, alia huiusce modi contra ius fasque. <span class="">section 2</span>postremo captus amore Aureliae Orestillae, quoius praeter formam nihil umquam bonus laudavit, quod ea nubere illi dubitabat timens privignum adulta aetate, pro certo creditur necato filio vacuam domum scelestis nuptiis fecisse. <span class="">section 3</span>quae quidem res mihi in primis videtur causa fuisse facinus maturandi. <span class="">section 4</span>namque animus inpurus, dis hominibusque infestus, neque vigiliis neque quietibus sedari poterat: ita conscientia mentem excitam vastabat. <span class="">section 5</span>igitur colos ei exanguis, foedi oculi, citus modo modo tardus incessus: prorsus in facie voltuque vecordia inerat.</p></div><div class="textpart" id="index.xml-body.1_div.1_div.16"><h3><span class="headingNumber">1.16. </span></h3><p><span class="">section 1</span>Sed iuventutem, quam, ut supra diximus, illexerat, multis modis mala facinora edocebat. <span class="">section 2</span>ex illis testis signatoresque falsos commodare; fidem fortunas <span class="pagebreak" id="index.xml-pb-d30e381">[Page p.14]</span> pericula vilia habere; post ubi eorum famam atque pudorem adtriverat, maiora alia imperabat. <span class="">section 3</span>si causa peccandi in praesens minus suppetebat, nihilo minus insontis sicuti sontis circumvenire iugulare: scilicet ne per otium torpescerent manus aut animus, gratuito potius malus atque crudelis erat.</p><p><span class="">section 4</span>His amicis sociisque confisus Catilina, simul quod aes alienum per omnis terras ingens erat et quod plerique Sullani milites, largius suo usi, rapinarum et victoriae veteris memores civile bellum exoptabant, opprimundae rei publicae consilium cepit. <span class="">section 5</span>in Italia nullus exercitus, Cn. Pompeius in extremis terris bellum gerebat; ipsi consulatum petenti magna spes, senatus nihil sane intentus: tutae tranquillaeque res omnes, sed ea prorsus opportuna Catilinae.</p></div><div class="textpart" id="index.xml-body.1_div.1_div.17"><h3><span class="headingNumber">1.17. </span></h3><p><span class="">section 1</span>Igitur circiter kalendas Iunias L. Caesare et C. Figulo consulibus primo singulos appellare; hortari alios alios temptare; opes suas, inparatam rem publicam, magna praemia coniurationis docere. <span class="">section 2</span>ubi satis explorata sunt quae voluit, in unum omnis convocat, quibus maxuma necessitudo et plurumum audaciae inerat. <span class="">section 3</span>eo convenere senatorii ordinis P. Lentulus Sura, P. Autronius, L. Cassius Longinus, C. Cethegus, P. et Ser. Sullae Ser. filii, L. Vargunteius, Q. Annius, M. Porcius Laeca, L. Bestia, <span class="">section 4</span>Q. Curius; praeterea ex equestri ordine M. Fulvius Nobilior, L. Statilius, P. Gabinius Capito, C. Cornelius; ad hoc multi ex coloniis et municipiis domi nobiles. <span class="">section 5</span>erant praeterea complures paulo occultius consili huiusce participes nobiles, quos magis dominationis spes hortabatur quam inopia aut alia necessitudo. <span class="">section 6</span>ceterum iuventus pleraque sed maxume nobilium Catilinae inceptis favebat: quibus in otio vel magnifice <span class="pagebreak" id="index.xml-pb-d30e407">[Page p.15]</span> vel molliter vivere copia erat; incerta pro certis, bellum quam pacem malebant. <span class="">section 7</span>fuere item ea tempestate qui crederent M. Licinium Crassum non ignarum eius consili fuisse: quia Cn. Pompeius, invisus ipsi, magnum exercitum ductabat, quoiusvis opes voluisse contra illius potentiam crescere, simul confisum, si coniuratio valuisset, facile apud illos principem se fore.</p></div><div class="textpart" id="index.xml-body.1_div.1_div.18"><h3><span class="headingNumber">1.18. </span></h3><p><span class="">section 1</span>Sed antea item coniuravere pauci contra rem publicam, in quibus Catilina fuit. <span class="">section 2</span>de qua quam verissume potero dicam. L. Tullo et M'. Lepido consulibus P. Autronius et P. Sulla designati consules legibus ambitus interrogati poenas dederant. <span class="">section 3</span>post paulo Catilina pecuniarum repetundarum reus prohibitus erat consulatum petere, quod intra legitumos dies profiteri nequiverat. <span class="">section 4</span>erat eodem tempore Cn. Piso, adulescens nobilis, summae audaciae, egens, factiosus, quem ad perturbandam rem publicam inopia atque mali mores stimulabant. <span class="">section 5</span>cum hoc Catilina et Autronius circiter Nonas Decembris consilio communicato parabant in Capitolio Kalendis Ianuariis L. Cottam et L. Torquatum consules interficere, ipsi fascibus correptis Pisonem cum exercitu ad optinendas duas Hispanias mittere. <span class="">section 6</span>ea re cognita rursus in Nonas Februarias consilium caedis transtulerant. <span class="">section 7</span>iam tum non consulibus modo, sed plerisque senatoribus perniciem machinabantur. <span class="">section 8</span>quod ni Catilina maturasset pro curia signum sociis dare, eo die post conditam urbem Romam pessumum facinus patratum foret. quia nondum frequentes armati convenerant, ea res consilium diremit.</p></div><div class="textpart" id="index.xml-body.1_div.1_div.19"><h3><span class="headingNumber">1.19. </span></h3><p><span class="">section 1</span>postea Piso in citeriorem Hispaniam quaestor pro praetore missus est adnitente Crasso, quod eum infestum inimicum Cn. Pompeio cognoverat. neque tamen senatus provinciam invitus dederat, <span class="">section 2</span>quippe <span class="pagebreak" id="index.xml-pb-d30e438">[Page p.16]</span> foedum hominem a re publica procul esse volebat, simul quia boni complures praesidium in eo putabant et iam tum potentia Pompei formidulosa erat. <span class="">section 3</span>sed is Piso in provincia ab equitibus Hispanis, quos in exercitu ductabat, iter faciens occisus est. <span class="">section 4</span>sunt qui ita dicant imperia eius iniusta superba crudelia barbaros nequivisse pati; alii autem, <span class="">section 5</span>equites illos, Cn. Pompei veteres fidosque clientis, voluntate eius Pisonem aggressos: numquam Hispanos praeterea tale facinus fecisse, sed imperia saeva multa antea perpessos. nos eam rem in medio relinquemus. <span class="">section 6</span>de superiore coniuratione satis dictum.</p></div><div class="textpart" id="index.xml-body.1_div.1_div.20"><h3><span class="headingNumber">1.20. </span></h3><p><span class="">section 1</span>Catilina ubi eos, quos paulo ante memoravi, convenisse videt, tametsi, cum singulis multa saepe egerat, tamen in rem fore credens univorsos appellare et cohortari, in abditam partem aedium secedit atque ibi omnibus arbitris procul amotis orationem huiusce modi habuit:</p><p><span class="">section 2</span>'Ni virtus fidesque vostra spectata mihi forent, nequiquam opportuna res cecidisset; spes magna, dominatio in manibus frustra fuissent, neque ego per ignaviam aut vana ingenia incerta pro certis captarem. <span class="">section 3</span>sed quia multis et magnis tempestatibus vos cognovi fortis fidosque mihi, eo animus ausus est maxumum atque pulcherrumum facinus incipere, simul quia vobis eadem quae mihi bona malaque esse intellexi; nam idem velle atque idem nolle, <span class="">section 4</span>ea demum firma amicitia est.</p><div class="pagebreak" id="index.xml-pb-d30e462">[Page p.17]</div><p><span class="">section 5</span>Sed ego quae mente agitavi, omnes iam antea divorsi audistis. <span class="">section 6</span>ceterum mihi in dies magis animus accenditur, quom considero, quae condicio vitae futura sit, nisi nosmet ipsi vindicamus in libertatem. <span class="">section 7</span>nam postquam res publica in paucorum potentium ius atque dicionem concessit, semper illis reges tetrarchae vectigales esse, populi nationes stipendia pendere; ceteri omnes, strenui boni, nobiles atque ignobiles, volgus fuimus sine gratia, sine auctoritate, iis obnoxii, quibus, si res publica valeret, formidini essemus. <span class="">section 8</span>itaque omnis gratia potentia honos divitiae apud illos sunt aut ubi illi volunt; nobis reliquere pericula repulsas iudicia egestatem. <span class="">section 9</span>quae quo usque tandem patiemini, o fortissumi viri? nonne emori per virtutem praestat quam vitam miseram atque inhonestam, ubi alienae superbiae ludibrio fueris, <span class="">section 10</span>per dedecus amittere? verum enim vero, pro deum atque hominum fidem, victoria in manu nobis est, viget aetas, animus valet; contra illis annis atque divitiis omnia consenuerunt. tantummodo incepto opus est, cetera res expediet. <span class="">section 11</span>etenim quis mortalium, quoi virile ingenium est, tolerare potest illis divitias superare, quas profundant in extruendo mari et montibus coaequandis, nobis rem familiarem etiam ad necessaria deesse? illos binas aut amplius domos continuare, nobis larem familiarem nusquam ullum esse? <span class="">section 12</span>quom tabulas signa toreumata emunt, nova diruunt, alia aedificant, postremo omnibus modis pecuniam trahunt vexant, tamen summa lubidine divitias suas vincere nequeunt. <span class="">section 13</span>at nobis est domi inopia, foris aes alienum, <span class="pagebreak" id="index.xml-pb-d30e484">[Page p.18]</span> mala res, spes multo asperior: denique quid reliqui habemus praeter miseram animam?</p><p><span class="">section 14</span>Quin igitur expergiscimini? en illa, illa quam saepe optastis libertas, praeterea divitiae decus gloria in oculis sita sunt; fortuna omnia ea victoribus praemia posuit. <span class="">section 15</span>res tempus pericula egestas belli spolia magnifica magis quam oratio mea vos hortantur. <span class="">section 16</span>vel imperatore vel milite me utimini: neque animus neque corpus a vobis aberit. <span class="">section 17</span>haec ipsa, ut spero, vobiscum una consul agam, nisi forte me animus fallit et vos servire magis quam imperare parati estis.'</p></div><div class="textpart" id="index.xml-body.1_div.1_div.21"><h3><span class="headingNumber">1.21. </span></h3><p><span class="">section 1</span>Postquam accepere ea homines, quibus mala abunde omnia erant, sed neque res neque spes bona ulla, tametsi illis quieta movere magna merces videbatur, tamen postulavere plerique, ut proponeret, quae condicio belli foret, quae praemia armis peterent, quid ubique opis aut spei haberent. <span class="">section 2</span>tum Catilina polliceri tabulas novas, proscriptionem locupletium, magistratus, sacerdotia, rapinas, alia omnia, quae bellum atque lubido victorum fert; <span class="">section 3</span>praeterea esse in Hispania citeriore Pisonem, in Mauretania cum exercitu P. Sittium Nucerinum, consili sui participes; petere consulatum C. Antonium, quem sibi collegam fore speraret, hominem et familiarem et omnibus necessitudinibus circumventum; cum eo se consulem initium agundi facturum. <span class="">section 4</span>ad hoc maledictis increpabat omnis bonos, suorum unum quemque nominans laudare: admonebat alium egestatis, alium cupiditatis suae, compluris periculi aut ignominiae, multos victoriae Sullanae, quibus ea praedae fuerat. <span class="">section 5</span>postquam omnium animos alacris videt, cohortatus, ut petitionem suam curae haberent, conventum <span class="pagebreak" id="index.xml-pb-d30e510">[Page p.19]</span> dimisit.</p></div><div class="textpart" id="index.xml-body.1_div.1_div.22"><h3><span class="headingNumber">1.22. </span></h3><p><span class="">section 1</span>fuere ea tempestate qui dicerent Catilinam oratione habita, quom ad ius iurandum popularis sceleris sui adigeret, humani corporis sanguinem vino permixtum in pateris circumtulisse: <span class="">section 2</span>inde quom post execrationem omnes degustavissent, sicuti in sollemnibus sacris fieri consuevit, aperuisse consilium suom, atque eo <span class="strikethrough">dict</span>ita<span class="strikethrough">re</span> fecisse, quo inter se fidi magis forent alius alii tanti facinoris conscii. <span class="">section 3</span>nonnulli ficta et haec et multa praeterea existumabant ab iis, qui Ciceronis invidiam quae postea orta est leniri credebant atrocitate sceleris eorum, qui poenas dederant. nobis ea res pro magnitudine parum comperta est.</p></div><div class="textpart" id="index.xml-body.1_div.1_div.23"><h3><span class="headingNumber">1.23. </span></h3><p><span class="">section 1</span>Sed in ea coniuratione fuit Q. Curius, natus haud obscuro loco, flagitiis atque facinoribus coopertus, quem censores senatu probri gratia moverant. <span class="">section 2</span>huic homini non minor vanitas inerat quam audacia: neque reticere quae audierat, neque suamet ipse scelera occultare, prorsus neque dicere neque facere quicquam pensi habebat. <span class="">section 3</span>erat ei cum Fulvia, muliere nobili, stupri vetus consuetudo. quoi cum minus gratus esset, quia inopia minus largiri poterat, repente glorians maria montisque polliceri coepit et minari interdum ferro, ni sibi obnoxia foret, postremo ferocius agitare quam solitus erat. <span class="">section 4</span>at Fulvia insolentia<span class="add">⟨e⟩</span> Curi causa cognita tale periculum rei publicae haud occultum habuit, sed sublato auctore de Catilinae coniuratione quae quoque modo audierat compluribus narravit.</p><div class="pagebreak" id="index.xml-pb-d30e542">[Page p.20]</div><p><span class="">section 5</span>Ea res in primis studia hominum accendit ad consulatum mandandum M. Tullio Ciceroni. <span class="">section 6</span>namque antea pleraque nobilitas invidia aestuabat, et quasi pollui consulatum credebant, si eum quamvis egregius homo novos adeptus foret. sed ubi periculum advenit, invidia atque superbia post fuere.</p></div><div class="textpart" id="index.xml-body.1_div.1_div.24"><h3><span class="headingNumber">1.24. </span></h3><p><span class="">section 1</span>igitur comitiis habitis consules declarantur M. Tullius et C. Antonius. quod factum primo popularis coniurationis concusserat. <span class="">section 2</span>neque tamen Catilinae furor minuebatur, sed in dies plura agitare: arma per Italiam locis opportunis parare, pecuniam sua aut amicorum fide sumptam mutuam Faesulas ad Manlium quendam portare, qui postea princeps fuit belli faciundi. <span class="">section 3</span>ea tempestate plurumos quoiusque generis homines adscivisse sibi dicitur, mulieres etiam aliquot, quae primo ingentis sumptus stupro corporis toleraverant, post ubi aetas tantummodo quaestui neque luxuriae modum fecerat, aes alienum grande conflaverant. <span class="">section 4</span>per eas se Catilina credebat posse servitia urbana sollicitare, urbem incendere, viros earum vel adiungere sibi vel interficere.</p></div><div class="textpart" id="index.xml-body.1_div.1_div.25"><h3><span class="headingNumber">1.25. </span></h3><p><span class="">section 1</span>Sed in iis erat Sempronia, quae multa saepe virilis audaciae facinora commiserat. <span class="">section 2</span>haec mulier genere atque forma, praeterea viro liberis satis fortunata fuit; litteris Graecis Latinis docta, psallere <span class="strikethrough">et</span> saltare <span class="pagebreak" id="index.xml-pb-d30e570">[Page p.21]</span> elegantius quam necesse est probae, multa alia, quae instrumenta luxuriae sunt. <span class="">section 3</span>sed ei cariora semper omnia quam decus atque pudicitia fuit; pecuniae an famae minus parceret, haud facile discerneres; lubido sic accensa, ut saepius peteret viros quam peteretur. <span class="">section 4</span>sed ea saepe antehac fidem prodiderat, creditum abiuraverat, caedis conscia fuerat: luxuria atque inopia praeceps abierat. <span class="">section 5</span>verum ingenium eius haud absurdum: posse versus facere, iocum movere, sermone uti vel modesto vel molli vel procaci; prorsus multae facetiae multusque lepos inerat.</p></div><div class="textpart" id="index.xml-body.1_div.1_div.26"><h3><span class="headingNumber">1.26. </span></h3><p><span class="">section 1</span>His rebus conparatis Catilina nihilo minus in proxumum annum consulatum petebat, sperans, si designatus foret, facile se ex voluntate Antonio usurum. neque interea quietus erat, sed omnibus modis insidias parabat Ciceroni. <span class="">section 2</span>neque illi tamen ad cavendum dolus aut astutiae deerant. <span class="">section 3</span>namque a principio' consulatus sui multa pollicendo per Fulviam effecerat, ut Q. Curius, de quo paulo ante memoravi, consilia Catilinae sibi proderet; <span class="">section 4</span>ad hoc collegam suom Antonium pactione provinciae perpulerat, ne contra rem publicam sentiret; circum se praesidia amicorum atque clientium occulte habebat. <span class="">section 5</span>postquam dies comitiorum venit et Catilinae neque petitio neque insidiae quas consulibus in campo fecerat prospere cessere, constituit bellum facere et extrema omnia experiri, quoniam quae occulte temptaverat aspera foedaque evenerant.</p></div><div class="textpart" id="index.xml-body.1_div.1_div.27"><h3><span class="headingNumber">1.27. </span></h3><p><span class="">section 1</span>Igitur C. Manlium Faesulas atque in eam partem Etruriae, Septimium quendam Camertem in agrum Picenum, C. Iulium in Apuliam dimisit, praeterea alium <span class="pagebreak" id="index.xml-pb-d30e597">[Page p.22]</span> alio, quem ubique opportunum sibi fore credebat. <span class="">section 2</span>interea Romae multa simul moliri: consulibus insidias tendere, parare incendia, opportuna loca armatis hominibus obsidere; ipse cum telo esse, item alios iubere, hortari uti semper intenti paratique essent; dies noctisque festinare, vigilare, neque insomniis neque labore fatigari. <span class="">section 3</span>postremo, ubi multa agitanti nihil procedit, rursus intempesta nocte coniurationis principes convocat per M. Porcium Laecam, <span class="">section 4</span>ibique multa de ignavia eorum questus docet se Manlium praemisisse ad eam multitudinem, quam ad capiunda arma paraverat, item alios in alia loca opportuna, qui initium belli facerent, seque ad exercitum proficisci cupere, si prius Ciceronem oppressisset: eum suis consiliis multum officere.</p></div><div class="textpart" id="index.xml-body.1_div.1_div.28"><h3><span class="headingNumber">1.28. </span></h3><p><span class="">section 1</span>igitur perterritis ac dubitantibus ceteris C. Cornelius eques Romanus operam suam pollicitus et cum eo L. Vargunteius senator constituere ea nocte paulo post cum armatis hominibus sicuti salutatum introire ad Ciceronem ac de inproviso domi suae inparatum confodere. <span class="">section 2</span>Curius ubi intellegit, quantum periculum consuli inpendeat, propere per Fulviam Ciceroni dolum qui parabatur enuntiat. <span class="">section 3</span>ita illi ianua prohibiti tantum facinus frustra susceperant.</p><p><span class="">section 4</span>Interea Manlius in Etruria plebem sollicitare, egestate simul ac dolore iniuriae novarum rerum cupidam, quod Sullae dominatione agros bonaque omnia amiserat, praeterea latrones quoiusque generis, quorum in ea regione magna copia erat, nonnullos ex Sullanis coloniis, quibus lubido atque luxuria ex magnis rapinis nihil reliqui fecerant.</p></div><div class="textpart" id="index.xml-body.1_div.1_div.29"><h3><span class="headingNumber">1.29. </span></h3><p><span class="">section 1</span>Ea cum Ciceroni nuntiarentur, ancipiti malo permotus, quod neque urbem ab insidiis privato consilio longius tueri poterat neque, exercitus Manli quantus aut quo consilio foret, satis compertum habebat, rem ad <span class="pagebreak" id="index.xml-pb-d30e623">[Page p.23]</span> senatum refert, iam antea volgi rumoribus exagitatam. itaque, <span class="">section 2</span>quod plerumque in atroci negotio solet, senatus decrevit, darent operam consules, ne quid res publica detrimenti caperet. <span class="">section 3</span>ea potestas per senatum more Romano magistratui maxuma permittitur: exercitum parare, bellum gerere, coercere omnibus modis socios atque civis, domi militiaeque imperium atque iudicium summum habere; aliter sine populi iussu nullius earum rerum consuli ius est.</p></div><div class="textpart" id="index.xml-body.1_div.1_div.30"><h3><span class="headingNumber">1.30. </span></h3><p><span class="">section 1</span>Post paucos dies L. Saenius senator in senatu litteras recitavit, quas Faesulis adlatas sibi dicebat, in quibus scriptum erat C. Manlium arma cepisse cum magna multitudine ante diem VI Kalendas Novembris. simul, <span class="">section 2</span>id quod in tali re solet, alii portenta atque prodigia nuntiabant, alii conventus fieri, arma portari, Capuae atque in Apulia servile bellum moveri. <span class="">section 3</span>igitur senati decreto Q. Marcius Rex Faesulas, Q. Metellus Creticus in Apuliam <span class="">section 4</span>circumque ea loca missi — hi utrique ad urbem imperatores erant, impediti ne triumpharent calumnia paucorum, quibus omnia honesta atque inhonesta vendere mos erat —, <span class="">section 5</span>sed praetores Q. Pompeius Rufus Capuam, Q. Metellus Celer in agrum Picenum, iisque permissum, uti pro tempore atque periculo exercitum conpararent. <span class="">section 6</span>ad hoc, si quis indicavisset de coniuratione, quae contra rem publicam facta erat, praemium servo libertatem et sestertia centum, libero inpunitatem eius rei et sestertia ducenta <span class="strikethrough">milia</span>, <span class="">section 7</span>itemque decrevere, uti gladiatoriae familiae Capuam et in cetera municipia distribuerentur pro quoiusque opibus, Romae <span class="pagebreak" id="index.xml-pb-d30e650">[Page p.24]</span> per totam urbem vigiliae haberentur iisque minores magistratus praeessent.</p></div><div class="textpart" id="index.xml-body.1_div.1_div.31"><h3><span class="headingNumber">1.31. </span></h3><p><span class="">section 1</span>Quis rebus permota civitas atque inmutata urbis facies erat. ex summa laetitia atque lascivia, quae diuturna quies pepererat, <span class="">section 2</span>repente omnis tristitia invasit: festinare, trepidare, neque loco neque homini quoiquam satis credere, neque bellum gerere neque pacem habere, suo quisque metu pericula metiri. <span class="">section 3</span>ad hoc mulieres, quibus rei publicae magnitudine belli timor insolitus incesserat, adflictare sese, manus supplices ad caelum tendere, miserari parvos liberos, rogitare omnia, <span class="add">⟨omni rumore⟩</span> pavere, <span class="add">⟨adripere omnia⟩</span> superbia atque deliciis omissis, sibi patriaeque diffidere.</p><p><span class="">section 4</span>At Catilinae crudelis animus eadem illa movebat, tametsi praesidia parabantur et ipse lege Plautia interrogatus erat ab L. Paulo. <span class="">section 5</span>postremo dissimulandi causa aut sui expurgandi, sicut iurgio lacessitus foret, in senatum venit. <span class="">section 6</span>tum M. Tullius consul, sive praesentiam eius timens sive ira conmotus, orationem habuit luculentam atque utilem rei publicae, quam postea scriptam edidit. <span class="">section 7</span>sed ubi ille adsedit, Catilina, ut erat paratus ad dissimulanda omnia, demisso voltu, voce supplici postulare <span class="add">⟨a⟩</span> patribus coepit, ne quid de se temere crederent: ea familia ortum, ita se ab adulescentia vitam instituisse, ut omnia bona in spe haberet; ne existumarent sibi, patricio homini, quoius ipsius atque maiorum pluruma beneficia in plebem Romanam essent, perdita re publica opus esse, quom eam servaret M. Tullius, inquilinus civis urbis Romae. <span class="">section 8</span>ad hoc male dicta alia <span class="pagebreak" id="index.xml-pb-d30e683">[Page p.25]</span> quom adderet, obstrepere omnes, hostem atque parricidam vocare. <span class="">section 9</span>tum ille furibundus 'quoniam quidem circumventus' inquit 'ab inimicis praeceps agor,</p></div><div class="textpart" id="index.xml-body.1_div.1_div.32"><h3><span class="headingNumber">1.32. </span></h3><p><span class="">section 1</span>incendium meum ruina restinguam.' deinde se ex curia domum proripuit. ibi multa ipse secum volvens, quod neque insidiae consuli procedebant et ab incendio intellegebat urbem vigiliis munitam, optumum factu credens exercitum augere ac, prius quam legiones scriberentur, multa antecapere, quae bello usui forent, nocte intempesta cum paucis in Manliana castra profectus est. <span class="">section 2</span>sed Cethego atque Lentulo ceterisque, quorum cognoverat promptam audaciam, mandat, quibus rebus possent, opes factionis confirment, insidias consuli maturent, caedem incendia aliaque belli facinora parent: sese propediem cum magno exercitu ad urbem accessurum.</p><p><span class="">section 3</span>Dum haec Romae geruntur, C. Manlius ex suo numero legatos ad Marcium Regem mittit cum mandatis huiusce modi:</p></div><div class="textpart" id="index.xml-body.1_div.1_div.33"><h3><span class="headingNumber">1.33. </span></h3><p><span class="">section 1</span>'Deos hominesque testamur, imperator, nos arma neque contra patriam cepisse neque quo periculum aliis faceremus, sed uti corpora nostra ab iniuria tuta forent, qui miseri, egentes violentia atque crudelitate faeneratorum plerique patria, sed omnes fama atque fortunis expertes sumus. neque quoiquam nostrum licuit more maiorum lege uti neque amisso patrimonio liberum corpus habere: tanta saevitia faeneratorum atque praetoris fuit. <span class="">section 2</span>saepe maiores vostrum, miseriti plebis Romanae, decretis suis inopiae eius opitulati sunt, ac novissume memoria nostra propter magnitudinem aeris alieni volentibus omnibus bonis argentum aere solutum est. <span class="pagebreak" id="index.xml-pb-d30e705">[Page p.26]</span> <span class="">section 3</span>saepe ipsa plebs, aut dominandi studio permota aut superbia magistratuum, armata a patribus secessit. <span class="">section 4</span>at nos non imperium neque divitias petimus, quarum rerum causa bella atque certamina omnia inter mortalis sunt, sed libertatem, quam nemo bonus nisi cum anima simul amittit. <span class="">section 5</span>te atque senatum obtestamur, consulatis miseris civibus, legis praesidium quod iniquitas praetoris eripuit restituatis, neve nobis eam neccessitudinem inponatis, ut quaeramus, quonam modo maxume ulti sanguinem nostrum pereamus.'</p></div><div class="textpart" id="index.xml-body.1_div.1_div.34"><h3><span class="headingNumber">1.34. </span></h3><p><span class="">section 1</span>Ad haec Q. Marcius respondit, si quid ab senatu petere vellent, ab armis discedant, Romam supplices proficiscantur: ea mansuetudine atque misericordia senatum populi Romani semper fuisse, ut nemo umquam ab eo frustra auxilium petiverit.</p><p><span class="">section 2</span>At Catilina ex itinere plerisque consularibus, praeterea optumo quoique litteras mittit: se falsis criminibus circumventum, quoniam factioni inimicorum resistere nequiverit, fortunae cedere, Massiliam in exilium proficisci, non quo sibi tanti sceleris conscius esset, sed uti res publica quieta foret neve ex sua contentione seditio oreretur. <span class="">section 3</span>ab his longe divorsas litteras Q. Catulus in senatu recitavit, quas sibi nomine Catilinae redditas dicebat. earum exemplum infra scriptum est.</p></div><div class="textpart" id="index.xml-body.1_div.1_div.35"><h3><span class="headingNumber">1.35. </span></h3><p><span class="">section 1</span>'L. Catilina Q. Catulo. Egregia tua fides, re cognita, grata mihi magnis in meis periculis, fiduciam commendationi meae tribuit. <span class="">section 2</span>quam ob rem defensionem in novo consilio non statui parare: satisfactionem ex nulla conscientia de culpa proponere decrevi, quam me dius fidius veram licet cognoscas. <span class="">section 3</span>iniuriis contumeliisque concitatus, quod fructu laboris industriaeque meae <span class="pagebreak" id="index.xml-pb-d30e735">[Page p.27]</span> privatus statum dignitatis non obtinebam, publicam miserorum causam pro mea consuetudine suscepi, non quin aes alienum meis nominibus ex possessionibus solvere non possem — et alienis nominibus liberalitas Orestillae suis filiaeque copiis persolveret — sed quod non dignos homines honore honestatos videbam meque falsa suspicione alienatum esse sentiebam. <span class="">section 4</span>hoc nomine satis honestas pro meo casu spes reliquae dignitatis conservandae sum secutus. <span class="">section 5</span>plura quom scribere vellem, nuntiatum est vim mihi parari. <span class="">section 6</span>nunc Orestillam commendo tuaeque fidei trado; eam ab iniuria defendas, per liberos tuos rogatus. haveto.'</p></div><div class="textpart" id="index.xml-body.1_div.1_div.36"><h3><span class="headingNumber">1.36. </span></h3><p><span class="">section 1</span>Sed ipse paucos dies conmoratus apud C. Flaminium in agro Arretino, dum vicinitatem antea sollicitatam armis exornat, cum fascibus atque aliis imperi insignibus in castra ad Manlium contendit. <span class="">section 2</span>haec ubi Romae comperta sunt, senatus Catilinam et Manlium hostis iudicat, ceterae multitudini diem statuit, ante quam sine fraude liceret ab armis discedere praeter rerum capitalium condemnatis. <span class="">section 3</span>praeterea decernit, uti consules dilectum habeant, Antonius cum exercitu Catilinam persequi maturet, Cicero urbi praesidio sit.</p><p><span class="">section 4</span>Ea tempestate mihi imperium populi Romani multo maxume miserabile visum est. quoi quom ad occasum ab ortu solis omnia domita armis parerent, domi otium atque divitiae, quae prima mortales putant, adfluerent, fuere tamen cives, qui seque remque publicam <span class="pagebreak" id="index.xml-pb-d30e757">[Page p.28]</span> obstinatis animis perditum irent. <span class="">section 5</span>namque duobus senati decretis ex tanta multitudine neque praemio inductus coniurationem patefecerat neque ex castris Catilinae quisquam omnium discesserat: tanta vis morbi atque uti tabes plerosque civium animos invaserat.</p></div><div class="textpart" id="index.xml-body.1_div.1_div.37"><h3><span class="headingNumber">1.37. </span></h3><p><span class="">section 1</span>neque solum illis aliena mens erat, qui conscii coniurationis fuerant, sed omnino cuncta plebes novarum rerum studio Catilinae incepta probabat. <span class="">section 2</span>id adeo more suo videbatur facere. <span class="">section 3</span>nam semper in civitate, quibus opes nullae sunt, bonis invident, malos extollunt, vetera odere, nova exoptant, odio suarum rerum mutari omnia student, turba atque seditionibus sine cura aluntur, quoniam egestas facile habetur sine damno. <span class="">section 4</span>sed urbana plebes, ea vero praeceps erat de multis causis. <span class="">section 5</span>primum omnium qui ubique probro atque petulantia maxume praestabant, item alii per dedecora patrimoniis amissis, postremo omnes quos flagitium aut facinus domo expulerat, ii Romam sicut in sentinam confluxerant. <span class="">section 6</span>deinde multi memores Sullanae victoriae, quod ex gregariis militibus alios senatores videbant, alios ita divites, ut regio victu atque cultu aetatem agerent, sibi quisque, si in armis foret, ex victoria talia sperabat. <span class="">section 7</span>praeterea iuventus, quae in agris manuum mercede inopiam toleraverat, privatis atque publicis largitionibus excita urbanum otium ingrato labori praetulerat. eos atque alios omnis malum publicum alebat. <span class="">section 8</span>quo minus mirandum est homines egentis, malis moribus, maxuma spe rei publicae iuxta ac sibi consuluisse. <span class="">section 9</span>praeterea, quorum victoria Sullae parentes proscripti, bona erepta, ius <span class="pagebreak" id="index.xml-pb-d30e783">[Page p.29]</span> libertatis inminutum erat, haud sane alio animo belli eventum expectabant. <span class="">section 10</span>ad hoc quicumque aliarum atque senatus partium erant, conturbari rem publicam quam minus valere ipsi malebant. <span class="">section 11</span>id <span class="add">⟨ad⟩</span> eo malum multos post annos in civitatem revorterat.</p></div><div class="textpart" id="index.xml-body.1_div.1_div.38"><h3><span class="headingNumber">1.38. </span></h3><p><span class="">section 1</span>nam postquam Cn. Pompeio et M. Crasso consulibus tribunicia postestas restituta est, homines adulescentes summam potestatem nacti, quibus aetas animusque ferox erat, coepere senatum criminando plebem exagitare, dein largiundo atque pollicitando magis incendere, ita ipsi clari potentesque fieri. <span class="">section 2</span>contra eos summa ope nitebatur pleraque nobilitas senatus specie pro sua magnitudine. namque, uti paucis verum absolvam, <span class="">section 3</span>post illa tempora quicumque rem publicam agitavere, honestis nominibus, alii sicuti populi iura defenderent, pars quo senatus auctoritas maxuma foret, bonum publicum simulantes pro sua quisque potentia certabant. <span class="">section 4</span>neque illis modestia neque modus contentionis erat: utrique victoriam crudeliter exercebant.</p></div><div class="textpart" id="index.xml-body.1_div.1_div.39"><h3><span class="headingNumber">1.39. </span></h3><span class="">section 1</span><p>sed postquam Cn. Pompeius ad bellum maritumum atque Mithridaticum missus est, plebis opes inminutae, paucorum potentia crevit. <span class="">section 2</span>ii magistratus, provincias aliaque omnia tenere; ipsi innoxii, florentes, sine metu aetatem agere ceterosque iudiciis terrere, quo plebem in magistratu placidius tractarent. <span class="">section 3</span>sed ubi primum dubiis rebus novandi<span class="strikethrough">s</span> spes oblata est, vetus certamen animos eorum adrexit. <span class="">section 4</span>quod si primo proelio Catilina superior aut aequa manu discessisset, profecto magna clades atque calamitas rem publicam oppressisset, neque illis, qui victoriam adepti forent, diutius ea uti licuisset, quin defessis et exanguibus qui plus posset imperium atque libertatem extorqueret. <span class="">section 5</span>fuere tamen extra coniurationem complures, qui ad Catilinam initio profecti sunt. in iis erat Fulvius, senatoris filius, quem retractum ex itinere parens necari iussit.</p><p><span class="">section 6</span>Isdem temporibus Romae Lentulus, sicuti Catilina <span class="pagebreak" id="index.xml-pb-d30e823">[Page p.30]</span> praeceperat, quoscumque moribus aut fortuna novis rebus idoneos credebat, aut per se aut per alios sollicitabat, neque solum civis sed quoiusque modi genus hominum, quod modo bello usui foret.</p></div><div class="textpart" id="index.xml-body.1_div.1_div.40"><h3><span class="headingNumber">1.40. </span></h3><span class="">section 1</span><p>igitur P. Umbreno quoidam negotium dat, uti legatos Allobrogum requirat eosque, si possit, inpellat ad societatem belli, existumans publice privatimque aere alieno oppresses, praeterea quod natura gens Gallica bellicosa esset, facile eos ad tale consilium adduci posse. <span class="">section 2</span>Umbrenus quod in Gallia negotiatus erat, plerisque principibus civitatium notus erat atque eos noverat. itaque sine mora, ubi primum legatos in foro conspexit, percontatus pauca de statu civitatis et quasi dolens eius casum requirere coepit, quem exitum tantis malis sperarent. <span class="">section 3</span>postquam illos videt queri de avaritia magistratuum, accusare senatum, quod in eo auxili nihil esset, miseriis suis remedium mortem expectare, 'at ego' inquit 'vobis, si modo viri esse voltis, rationem ostendam, qua tanta ista mala effugiatis'. <span class="">section 4</span>haec ubi dixit, Allobroges in maxumam spem adducti Umbrenum orare, ut sui misereretur: nihil tam asperum neque tam difficile esse, quod non cupidissume facturi essent, dum ea res civitatem aere alieno liberaret. <span class="">section 5</span>ille eos in domum D. Bruti perducit, quod foro propinqua erat neque aliena consili propter Semproniam; nam tum Brutus ab Roma aberat. <span class="">section 6</span>praeterea Gabinium arcessit, quo maior auctoritas sermoni inesset. eo praesente coniurationem aperit, nominat socios, praeterea multos quoiusque generis innoxios, quo legatis animus amplior esset. deinde eos pollicitos operam suam domum dimittit.</p></div><div class="textpart" id="index.xml-body.1_div.1_div.41"><h3><span class="headingNumber">1.41. </span></h3><p><span class="">section 1</span>sed Allobroges diu in incerto habuere, quidnam consili caperent. <span class="">section 2</span>in altera parte erat aes alienum, studium belli, magna <span class="pagebreak" id="index.xml-pb-d30e846">[Page p.31]</span> merces in spe victoriae; at in altera maiores opes, tuta consilia, pro incerta spe certa praemia. <span class="">section 3</span>haec illis volventibus tandem vicit fortuna rei publicae. <span class="">section 4</span>itaque Q. Fabio Sangae, quoius patrocinio civitas plurumum utebatur, rem omnem, uti cognoverant, aperiunt. <span class="">section 5</span>Cicero per Sangam consilio cognito legatis praecipit, ut studium coniurationis vehementer simulent, ceteros adeant, bene polliceantur dentque operam, uti eos quam maxume manufestos habeant.</p></div><div class="textpart" id="index.xml-body.1_div.1_div.42"><h3><span class="headingNumber">1.42. </span></h3><p><span class="">section 1</span>Isdem fere temporibus in Gallia citeriore atque ulteriore, item in agro Piceno, Bruttio, Apulia motus erat. <span class="">section 2</span>namque illi, quos ante Catilina dimiserat, inconsulte ac veluti per dementiam cuncta simul agebant. nocturnis consiliis, armorum atque telorum portationibus, festinando, agitando omnia plus timoris quam periculi effecerant. <span class="">section 3</span>ex eo numero compluris Q. Metellus Celer praetor ex senatus consulto causa cognita in vincula coniecerat, item in citeriore Gallia C. Murena, qui ei provinciae legatus praeerat.</p></div><div class="textpart" id="index.xml-body.1_div.1_div.43"><h3><span class="headingNumber">1.43. </span></h3><p><span class="">section 1</span>At Romae Lentulus cum ceteris, qui principes coniurationis erant, paratis ut videbatur magnis copiis constituerant, uti, quom Catilina in agrum Aefulanum cum exercitu venisset, L. Bestia tribunus plebis contione habita quereretur de actionibus Ciceronis bellique gravissumi invidiam optumo consuli inponeret: eo signo proxuma nocte cetera multitude coniurationis suom quisque negotium exequeretur. <span class="">section 2</span>sed ea divisa hoc modo dicebantur: Statilius et Gabinius uti cum magna manu duodecim simul opportuna loca urbis incenderent, quo tumultu facilior aditus ad consulem ceterosque, quibus insidiae parabantur, fieret; Cethegus Ciceronis ianuam obsideret eumque vi aggrederetur; alius autem alium, <span class="pagebreak" id="index.xml-pb-d30e871">[Page p.32]</span> sed filii familiarum, quorum ex nobilitate maxuma pars erat, parentis interficerent; simul caede et incendio perculsis omnibus ad Catilinam erumperent. <span class="">section 3</span>inter haec parata atque decreta Cethegus semper querebatur de ignavia sociorum: illos dubitando et dies prolatando magnas opportunitates corrumpere; facto, non consulto in tali periculo opus esse, seque, si pauci adiuvarent, languentibus aliis impetum in curiam facturum. <span class="">section 4</span>natura ferox, vehemens, manu promptus erat, maxumum bonum in celeritate putabat.</p></div><div class="textpart" id="index.xml-body.1_div.1_div.44"><h3><span class="headingNumber">1.44. </span></h3><p><span class="">section 1</span>Sed Allobroges ex praecepto Ciceronis per Gabinium ceteros conveniunt. ab Lentulo, Cethego, Statilio, item Cassio postulant ius iurandum, quod signatum ad civis perferant: aliter haud facile eos ad tantum negotium inpelli posse. <span class="">section 2</span>ceteri nihil suspicantes dant, Cassius semet eo brevi venturum pollicetur ac paulo ante legatos ex urbe proficiscitur. <span class="">section 3</span>Lentulus cum iis T. Volturcium quendam Crotoniensem mittit, ut Allobroges, prius quam domum pergerent, cum Catilina data atque accepta fide societatem confirmarent. <span class="">section 4</span>ipse Volturcio litteras ad Catilinam dat, quarum exemplum infra scriptum est.</p><p><span class="">section 5</span>'Qui sim, ex eo, quem ad te misi, cognosces. fac cogites, in quanta calamitate sis, et memineris te virum esse. consideres, quid tuae rationes postulent. auxilium petas ab omnibus, etiam ab infumis.'</p><p><span class="">section 6</span>Ad hoc mandata verbis dat: quom ab senatu hostis iudicatus sit, quo consilio servitia repudiet? in urbe parata esse quae iusserit.: ne cunctetur ipse propius adcedere.</p></div><div class="textpart" id="index.xml-body.1_div.1_div.45"><h3><span class="headingNumber">1.45. </span></h3><p><span class="">section 1</span>his rebus ita actis, constituta nocte qua proficiscerentur Cicero per legatos cuncta edoctus L. Valerio Flacco et C. Pomptino praetoribus imperat, ut in ponte <span class="pagebreak" id="index.xml-pb-d30e902">[Page p.33]</span> Mulvio per insidias Allobrogum comitatus deprehendant. rem omnem aperit, quoius gratia mittebantur; cetera, uti facto opus sit, ita agant permittit. <span class="">section 2</span>illi, homines militares, sine tumultu praesidiis conlocatis, sicuti praeceptum erat, occulte pontem obsidunt. <span class="">section 3</span>postquam ad id loci legati cum Volturcio venerunt et simul utrimque clamor exortus est, Galli cito cognito consilio sine mora praetoribus se tradunt, <span class="">section 4</span>Volturcius primo cohortatus ceteros gladio se a multitudine defendit, deinde, ubi a legatis desertus est, multa prius de salute sua Pomptinum obtestatus, quod ei notus erat, postremo timidus ac vitae diffidens velut hostibus sese praetoribus dedit.</p></div><div class="textpart" id="index.xml-body.1_div.1_div.46"><h3><span class="headingNumber">1.46. </span></h3><p><span class="">section 1</span>Quibus rebus confectis omnia propere per nuntios consuli declarantur. <span class="">section 2</span>at illum ingens cura atque laetitia simul occupavere. nam laetabatur intellegens coniuratione patefacta civitatem periculis ereptam esse; porro autem anxius erat dubitans, in maxumo scelere tantis civibus deprehensis quid facto opus esset: poenam illorum sibi oneri,inpunitatem perdundae rei publicae fore credebat. <span class="">section 3</span>igitur confirmato animo vocari ad sese iubet Lentulum,Cethegum, Statilium, Gabinium itemque Caeparium Terracinensem, qui in Apuliam ad concitanda servitia proficisci parabat. <span class="">section 4</span>ceteri sine mora veniunt; Caeparius, paulo ante domo egressus, cognito indicio ex urbe profugerat. <span class="">section 5</span>consul Lentulum, quod praetor erat, ipse manu tenens in senatum perducit, reliquos cum custodibus in aedem Concordiae venire iubet. <span class="">section 6</span>eo senatum advocat magnaque frequentia eius ordinis Volturcium cum legatis introducit, Flaccum praetorem scrinium cum litteris, quas a legatis acceperat, eodem adferre iubet.</p></div><div class="textpart" id="index.xml-body.1_div.1_div.47"><h3><span class="headingNumber">1.47. </span></h3><p><span class="">section 1</span>Volturcius interrogatus de itinere, de litteris, postremo quid aut qua de causa consili habuisset, primo fingere alia, dissimulare de coniuratione; post ubi fide <span class="pagebreak" id="index.xml-pb-d30e931">[Page p.34]</span> publica dicere iussus est, omnia, uti gesta erant, aperit docetque se paucis ante diebus a Gabinio et Caepario socium adscitum nihil amplius scire quam legatos, tantummodo audire solitum ex Gabinio P. Autronium, Ser. Sullam, L. Vargunteium, multos praeterea in ea coniuratione esse. <span class="">section 2</span>eadem Galli fatentur ac Lentulum dissimulantem coarguunt praeter litteras sermonibus, quos ille habere solitus erat: ex libris Sibyllinis regnum Romae tribus Corneliis portendi; Cinnam atque Sullam antea, se tertium esse, quoi fatum foret urbis potiri; praeterea ab incenso Capitolio illum esse vigesumum annum, quem saepe ex prodigiis haruspices respondissent bello civili cruentum fore. <span class="">section 3</span>igitur perlectis litteris, quom prius omnes signa sua cognovissent, senatus decernit, uti abdicato magistratu Lentulus itemque ceteri in liberis custodiis habeantur. <span class="">section 4</span>itaque Lentulus P. Lentulo Spintheri, qui tum aedilis erat, Cethegus Q. Cornificio, Statilius C. Caesari, Gabinius M. Crasso, Caeparius — nam is paulo ante ex fuga retractus erat — Cn. Terentio senatori traduntur.</p></div><div class="textpart" id="index.xml-body.1_div.1_div.48"><h3><span class="headingNumber">1.48. </span></h3><p><span class="">section 1</span>Interea plebs coniuratione patefacta, quae primo cupida rerum novarum nimis bello favebat, mutata mente Catilinae consilia execrari, Ciceronem ad caelum tollere: veluti ex servitute erepta gaudium atque laetitiam agitabat. <span class="">section 2</span>namque alia belli facinora praedae magis quam detrimento fore, incendium vero crudele, inmoderatum ac sibi maxume calamitosum putabat, quippe quoi omnes copiae in usu cottidiano et cultu corporis erant.</p><p><span class="">section 3</span>Post eum diem quidam L. Tarquinius ad senatum adductus erat, quem ad Catilinam proficiscentem ex itinere retractum aiebant. <span class="">section 4</span>is quom se diceret indicaturum de coniuratione, si fides publica data esset, iussus a consule quae sciret edicere, eadem fere quae Volturcius de paratis incendiis, de caede bonorum, de itinere <span class="pagebreak" id="index.xml-pb-d30e952">[Page p.35]</span> hostium senatum docet: praeterea se missum a M. Crasso, qui Catilinae nuntiaret, ne eum Lentulus et Cethegus aliique ex coniuratione deprehensi terrerent, eoque magis properaret ad urbem adcedere, quo et ceterorum animos reficeret et illi facilius e periculo eriperentur. <span class="">section 5</span>sed ubi Tarquinius Crassum nominavit, hominem nobilem, maxumis divitiis, summa potentia, alii rem incredibilem rati, pars tametsi verum existumabant tamen quia in tali tempore tanta vis hominis magis leniunda quam exagitanda videbatur, plerique Crasso ex negotiis privatis obnoxii, conclamant indicem falsum esse, deque ea re postulant uti referatur. <span class="">section 6</span>itaque consulente Cicerone frequens senatus decernit Tarquini indicium falsum videri eumque in vinculis retinendum neque amplius potestatem faciundam, nisi de eo indicaret, quoius consilio tantam rem esset mentitus. <span class="">section 7</span>erant eo tempore qui existumarent indicium illud a P. Autronio machinatum, quo facilius appellato Crasso per societatem periculi reliquos illius potentia tegeret. <span class="">section 8</span>alii Tarquinium a Cicerone inmissum aiebant, ne Crassus more suo suscepto malorum patrocinio rem publicam conturbaret. <span class="">section 9</span>ipsum Crassum ego postea praedicantem audivi tantam illam contumeliam sibi ab Cicerone inpositam.</p></div><div class="textpart" id="index.xml-body.1_div.1_div.49"><h3><span class="headingNumber">1.49. </span></h3><p><span class="">section 1</span>Sed isdem temporibus Q. Catulus et C. Piso <span class="strikethrough">neque precibus</span> neque pretio neque gratia Ciceronem inpellere potuere, uti per Allobroges aut alium indicem C. Caesar falso nominaretur. <span class="">section 2</span>nam uterque cum illo gravis inimicitias exercebat: Piso oppugnatus in iudicio pecuniarum repetundarum propter quoiusdam Transpadani supplicium iniustum, Catulus ex petitione pontificatus odio incensus, quod extrema aetate, maxumis honoribus usus, <span class="pagebreak" id="index.xml-pb-d30e975">[Page p.36]</span> ab adulescentulo Caesare victus discesserat. <span class="">section 3</span>res autem opportuna videbatur, quod is privatim egregia liberalitate, publice maxumis muneribus grandem pecuniam debebat. <span class="">section 4</span>sed ubi consulem ad tantum facinus inpellere nequeunt, ipsi singillatim circumeundo atque ementiundo, quae se ex Volturcio aut Allobrogibus audisse dicerent, magnam illi invidiam conflaverant, usque eo ut nonnulli equites Romani, qui praesidi causa cum telis erant circum aedem Concordiae, seu periculi magnitudine seu animi mobilitate inpulsi, quo studium suom in rem publicam clarius esset, egredienti ex senatu Caesari gladio minitarentur.</p></div><div class="textpart" id="index.xml-body.1_div.1_div.50"><h3><span class="headingNumber">1.50. </span></h3><p><span class="">section 1</span>Dum haec in senatu aguntur et dum legatis Allobrogum et T. Volturcio, conprobato eorum indicio, praemia decernuntur, liberti et pauci ex clientibus Lentuli divorsis itineribus opifices atque servitia in vicis ad eum eripiundum sollicitabant, partim exquirebant duces multitudinum, qui pretio rem publicam vexare soliti erant. <span class="">section 2</span>Cethegus autem per nuntios familiam atque libertos suos, lectos et exercitatos, orabat <span class="strikethrough">in audaciam</span>, ut grege facto cum telis ad sese inrumperent. <span class="">section 3</span>consul ubi ea parari cognovit, dispositis praesidiis, ut res atque tempus monebat, convocato senatu refert, quid de iis fieri placeat, qui in custodiam traditi erant. sed eos paulo ante frequens senatus iudicaverat contra rem publicam fecisse. <span class="">section 4</span>tum D. Iunius Silanus primus sententiam rogatus, quod eo tempore consul designatus erat, de iis, qui in custodiis tenebantur, et praeterea de L. Cassio, P. Furio, P. Umbreno, Q. Annio, si deprehensi forent, supplicium sumundum decreverat; isque postea permotus oratione C. Caesaris pedibus in sententiam Ti. Neronis iturum se dixit, quod de ea re praesidiis additis referundum censuerat. <span class="">section 5</span>sed Caesar, ubi ad eum ventum est, rogatus sententiam a consule huiusce modi verba locutus est:</p><div class="pagebreak" id="index.xml-pb-d30e999">[Page p.37]</div></div><div class="textpart" id="index.xml-body.1_div.1_div.51"><h3><span class="headingNumber">1.51. </span></h3><p><span class="">section 1</span>'Omnis homines, patres conscripti, qui de rebus dubiis consultant, ab odio, amicitia, ira atque misericordia vacuos esse decet. <span class="">section 2</span>haud facile animus verum providet, ubi illa officiunt, neque quisquam omnium lubidini simul et usui paruit. <span class="">section 3</span>ubi intenderis ingenium, valet; si lubido possidet, ea dominatur, animus nihil valet. <span class="">section 4</span>magna mihi copia est memorandi, patres conscripti, quae reges atque populi ira aut misericordia inpulsi male consuluerint. sed ea malo dicere, quae maiores nostri contra lubidinem animi sui recte atque ordine fecere. <span class="">section 5</span>bello Macedonico, quod cum rege Perse gessimus, Rhodiorum civitas magna atque magnifica, quae populi Romani opibus creverat, infida et advorsa nobis fuit. sed postquam bello confecto de Rhodiis consultum est, maiores nostri, ne quis divitiarum magis quam iniuriae causa bellum inceptum diceret, inpunitos eos dimisere. <span class="">section 6</span>item bellis Punicis omnibus, quom saepe Carthaginienses et in pace et per indutias multa nefaria facinora fecissent, numquam ipsi per occasionem talia fecere: magis quid se dignum foret, quam quid in illos iure fieri posset, quaerebant. <span class="">section 7</span>hoc item vobis providendum est, patres conscripti, ne plus apud vos valeat P. Lentuli et ceterorum scelus quam vostra dignitas, neu magis irae vostrae quam famae consulatis. <span class="">section 8</span>nam si digna poena pro factis eorum reperitur, novom consilium adprobo; sin magnitudo sceleris omnium ingenia exuperat, his utendum censeo, quae legibus conparata sunt.</p><p><span class="">section 9</span>Plerique eorum, qui ante me sententias dixerunt, conposite atque magnifice casum rei publicae miserati sunt. <span class="pagebreak" id="index.xml-pb-d30e1024">[Page p.38]</span> quae belli saevitia esset, quae victis acciderent, enumeravere: rapi virgines, pueros; divelli liberos a parentum conplexu; matres familiarum pati quae victoribus conlubuissent; fana atque domos spoliari; caedem, incendia fieri; postremo armis, cadaveribus, cruore atque luctu omnia conpleri. <span class="">section 10</span>sed, per deos inmortalis, quo illa oratio pertinuit? an uti vos infestos coniurationi faceret? scilicet, quem res tanta et tam atrox non permovit, eum oratio accendet. <span class="">section 11</span>non ita est, neque quoiquam mortalium iniuriae suae parvae videntur, multi eas gravius aequo habuere. <span class="">section 12</span>sed alia aliis licentia est, patres conscripti. qui demissi in obscuro vitam habent, si quid iracundia deliquere, pauci sciunt, fama atque fortuna eorum pares sunt; qui magno imperio praediti in excelso aetatem agunt, eorum facta cuncti mortales novere. <span class="">section 13</span>ita in maxuma fortuna minuma licentia est; neque studere neque odisse, <span class="">section 14</span>sed minume irasci decet; quae apud alios iracundia dicitur, ea in imperio superbia atque crudelitas appellatur. <span class="">section 15</span>equidem ego sic existumo, patres conscripti. omnis cruciatus minores quam facinora illorum esse. sed plerique mortales postrema meminere et in hominibus inpiis sceleris eorum obliti de poena disserunt, si ea paulo severior fuit.</p><p><span class="">section 16</span>D. Silanum, virum fortem atque strenuom, certo scio quae dixerit studio rei publicae dixisse, neque illum in tanta re gratiam aut inimicitias exercere: eos mores eamque modestiam viri cognovi. <span class="">section 17</span>verum sententia eius mihi non crudelis — quid enim in talis homines crudele fieri potest? — sed aliena a re publica nostra videtur. <span class="">section 18</span>nam profecto aut metus aut iniuria te subegit, Silane, consulem designatum genus poenae novom decernere. <span class="">section 19</span>de timore supervacuaneum est disserere, quom <span class="pagebreak" id="index.xml-pb-d30e1049">[Page p.39]</span> praesertim diligentia clarissumi viri consulis tanta praesidia sint in armis. <span class="">section 20</span>de poena possum equidem dicere, id quod res habet, in luctu atque miseriis mortem aerumnarum requiem, non cruciatum esse; eam cuncta mortalium mala dissolvere; ultra neque curae neque gaudio locum esse. <span class="">section 21</span>sed, per deos inmortalis, quam ob rem in sententiam non addidisti, uti prius verberibus in eos animadvorteretur? <span class="">section 22</span>an quia lex Porcia vetat? at aliae leges item condemnatis civibus non animam eripi, sed exilium permitti iubent. an quia gravius est verberari quam necari? <span class="">section 23</span>quid autem acerbum aut nimis grave est in homines tanti facinoris convictos? <span class="">section 24</span>sin quia levius est, qui convenit in minore negotio legem timere, quon eam in maiore neglexeris?</p><p><span class="">section 25</span>At enim quis reprehendet quod in parricidas rei publicae decretum erit? tempus dies fortuna, quoius lubido gentibus moderatur. <span class="">section 26</span>illis merito accidet quicquid evenerit; ceterum vos, patres conscripti, quid in alios statuatis, considerate. <span class="">section 27</span>omnia mala exempla ex rebus bonis orta sunt. sed ubi imperium ad ignaros eius aut minus bonos pervenit, novom illud exemplum ab dignis et idoneis ad indignos et non idoneos transfertur. <span class="">section 28</span>Lacedaemonii devictis Atheniensibus triginta viros inposuere, qui rem publicam eorum tractarent. <span class="">section 29</span>ii primo coepere pessumum quemque et omnibus invisum indemnatum necare: ea populus laetari et merito dicere fieri. <span class="">section 30</span>post ubi paulatim licentia crevit, iuxta bonos et malos lubidinose interficere, ceteros metu terrere: <span class="">section 31</span>ita civitas servitute oppressa stultae laetitiae gravis poenas dedit. <span class="">section 32</span>nostra memoria victor Sulla quom Damasippum et alios eius modi, qui malo rei publicae <span class="pagebreak" id="index.xml-pb-d30e1081">[Page p.40]</span> creverant, iugulari iussit, quis non factum eius laudabat? homines scelestos et factiosos, qui seditionibus rem publicam exagitaverant, merito necatos aiebant. sed ea res magnae initium cladis fuit. <span class="">section 33</span>nam uti quisque domum aut villam, postremo vas aut vestimentum aliquoius concupiverat, dabat operam, uti is in proscriptorum numero esset. <span class="">section 34</span>ita illi, quibus Damasippi mors laetitiae fuerat, paulo post ipsi trahebantur, neque prius finis iugulandi fuit, quam Sulla omnis suos divitiis explevit. <span class="">section 35</span>atque ego haec non in M. Tullio neque his temporibus vereor, sed in magna civitate multa et varia ingenia sunt. <span class="">section 36</span>potest alio tempore, alio consule, quoi item exercitus in manu sit, falsum aliquid pro vero credi. ubi hoc exemplo per senatus decretum consul gladium eduxerit, quis illi finem statuet aut quis moderabitur?</p><p><span class="">section 37</span>Maiores nostri, patres conscripti, neque consili neque audaciae umquam eguere; neque illis superbia obstabat, quo minus aliena instituta, si modo proba erant, mitarentur. <span class="">section 38</span>arma atque tela militaria ab Samnitibus, insignia magistratuum ab Tuscis pleraque sumpserunt. postremo, quod ubique apud socios aut hostis idoneum videbatur, cum summo studio domi exequebantur: imitari quam invidere bonis malebant. <span class="">section 39</span>sed eodem illo tempore Graeciae morem imitati verberibus animadvortebant in civis, de condemnatis summum supplicium sumebant. postquam res publica adolevit et multitudine civium factiones valuere, <span class="">section 40</span>circumveniri innocentes, alia huiusce modi fieri coepere, tum lex Porcia aliaeque leges paratae sunt, quibus legibus exilium damnatis permissum est. <span class="">section 41</span>ego hanc causam, patres conscripti, quo minus novom consilium <span class="pagebreak" id="index.xml-pb-d30e1105">[Page p.41]</span> capiamus, in primis magnam puto. <span class="">section 42</span>profecto virtus atque sapientia maior illis fuit, qui ex parvis opibus tantum imperium fecere, quam in nobis, qui ea bene parta vix retinemus.</p><p><span class="">section 43</span>Placet igitur eos dimitti et augeri exercitum Catilinae? minume. sed ita censeo: publicandas eorum pecunias, ipsos in vinculis habendos per municipia, quae maxume opibus valent; neu quis de iis postea ad senatum referat neve cum populo agat; qui aliter fecerit, senatum existumare eum contra rem publicam et salutem omnium facturum.'</p></div><div class="textpart" id="index.xml-body.1_div.1_div.52"><h3><span class="headingNumber">1.52. </span></h3><p><span class="">section 1</span>Postquam Caesar dicundi finem fecit, ceteri verbo alius alii varie adsentiebantur. at M. Porcius Cato rogatus sententiam huiusce modi orationem habuit:</p><p>'Longe alia mihi mens est, <span class="">section 2</span>patres conscripti, quom res atque pericula nostra considero, et quom sententias nonnullorum ipse mecum reputo. <span class="">section 3</span>illi mihi disseruisse videntur de poena eorum, qui patriae, parentibus, aris atque focis suis bellum paravere; res autem monet cavere ab illis magis quam quid in illos statuamus consultare. <span class="">section 4</span>nam cetera maleficia tum persequare, ubi facta sunt; hoc nisi provideris ne accidat, ubi evenit, frustra iudicia inplores: capta urbe nihil fit reliqui victis. <span class="">section 5</span>sed, per deos inmortalis, vos ego appello, qui semper domos, villas, signa, tabulas vostras pluris quam rem publicam fecistis: si ista, quoiuscumque modi sunt quae amplexamini, retinere, si voluptatibus vostris otium praebere voltis, expergiscimini aliquando et capessite rem publicam. <span class="">section 6</span>non agitur de vectigalibus <span class="pagebreak" id="index.xml-pb-d30e1131">[Page p.42]</span> neque de sociorum iniuriis: libertas et anima nostra in dubio est.</p><p><span class="">section 7</span>Saepenumero, patres conscripti, multa verba in hoc ordine feci, saepe de luxuria atque avaritia nostrorum civium questus sum, multosque mortalis ea causa advorsos habeo. <span class="">section 8</span>qui mihi atque animo meo nullius umquam delicti gratiam fecissem, haud facile alterius lubidini male facta condonabam. <span class="">section 9</span>sed ea tametsi vos parvi pendebatis, tamen res publica firma erat, opulentia neglegentiam tolerabat. <span class="">section 10</span>nunc vero non id agitur, bonisne an malis moribus vivamus, neque quantum aut quam magnificum imperium populi Romani sit, sed haec, quoiuscumque modi videntur, nostra an nobiscum una hostium futura sint. <span class="">section 11</span>hic mihi quisquam mansuetudinem et misericordiam nominat. iam pridem equidem nos vera vocabula rerum amisimus: quia bona aliena largiri liberalitas, malarum rerum audacia fortitudo vocatur, eo res publica in extremo sita est. <span class="">section 12</span>sint sane, quoniam ita se mores habent, liberales ex sociorum fortunis, sint misericordes in furibus aerari: ne illi sanguinem nostrum largiantur et, dum paucis sceleratis parcunt, bonos omnis perditum eant.</p><p><span class="">section 13</span>Bene et conposite C. Caesar paulo ante in hoc ordine de vita et morte disseruit, credo falsa existumans ea, quae de inferis memorantur: divorso itinere malos a bonis loca taetra, inculta, foeda atque formidulosa habere. <span class="">section 14</span>itaque censuit pecunias eorum publicandas, ipsos per municipia in custodiis habendos, videlicet timens, ne, si Romae sint, aut a popularibus coniurationis aut a multitudine conducta per vim eripiantur; <span class="">section 15</span>quasi vero mali atque scelesti tantummodo in urbe et non per totam Italiam sint, aut non ibi plus possit audacia, ubi ad defendundum opes minores sunt. <span class="">section 16</span>quare vanum equidem hoc consilium est, si periculum ex <span class="pagebreak" id="index.xml-pb-d30e1158">[Page p.43]</span> illis metuit; si in tanto omnium metu solus non timet, eo magis refert me mihi atque vobis timere. <span class="">section 17</span>qua re quom de P. Lentulo ceterisque statuetis, pro certo habetote vos simul de exercitu Catilinae et de omnibus coniuratis decernere. <span class="">section 18</span>quanto vos attentius ea agetis, tanto illis animus infirmior erit; si paulum modo vos languere viderint, iam omnes feroces aderunt.</p><p><span class="">section 19</span>Nolite existumare maiores nostros armis rem publicam ex parva magnam fecisse. <span class="">section 20</span>si ita esset, multo pulcherrumam eam nos haberemus: quippe sociorum atque civium, praeterea armorum atque equorum maior copia nobis quam illis est. <span class="">section 21</span>sed alia fuere, quae illos magnos fecere, quae nobis nulla sunt: domi industria, foris iustum imperium, animus in consulundo liber, neque delicto neque lubidini obnoxius. <span class="">section 22</span>pro his nos habemus luxuriam atque avaritiam, publice egestatem, privatim opulentiam. laudamus divitias, sequimur inertiam. inter bonos et malos discrimen nullum, omnia virtutis praemia ambitio possidet. <span class="">section 23</span>neque mirum: ubi vos separatim sibi quisque consilium capitis, ubi domi voluptatibus, hic pecuniae aut gratiae servitis, eo fit, ut impetus fiat in vacuam rem publicam.</p><p><span class="">section 24</span>Sed ego haec omitto. coniuravere nobilissumi cives patriam incendere, Gallorum gentem infestissumam nomini Romano ad bellum arcessunt, dux hostium cum exercitu supra caput est; <span class="">section 25</span>vos cunctamini etiam nunc et dubitatis, quid intra moenia deprensis hostibus faciatis? <span class="">section 26</span>misereamini censeo — deliquere homines adulescentuli per ambitionem — atque etiam armatos dimittatis: ne ista vobis mansuetudo et misericordia, <span class="">section 27</span>si <span class="pagebreak" id="index.xml-pb-d30e1187">[Page p.44]</span> illi arma ceperint, in miseriam convortat. <span class="">section 28</span>scilicet res ipsa aspera est, sed vos non timetis eam. immo vero maxume. sed inertia et mollitia animi alius alium expectantes cunctamini, videlicet dis inmortalibus confisi, qui hanc rem publicam saepe in maxumis periculis servavere. <span class="">section 29</span>non votis neque suppliciis muliebribus auxilia deorum parantur; vigilando, agundo, bene consulundo prospera omnia cedunt. ubi socordiae te atque ignaviae tradideris, nequiquam deos inplores: irati infestique sunt. <span class="">section 30</span>apud maiores nostros A. Manlius Torquatus bello Gallico filium suom, quod is contra imperium in hostem pugnaverat, <span class="">section 31</span>necari iussit, atque ille egregius adulescens inmoderatae fortitudinis morte poenas dedit; vos de crudelissumis parricidis quid statuatis, cunctamini? videlicet cetera vita eorum huic sceleri obstat. <span class="">section 32</span>verum parcite dignitati Lentuli, si ipse pudicitiae, si famae suae, si dis aut hominibus umquam ullis pepercit. <span class="">section 33</span>ignoscite Cethegi adulescentiae, nisi iterum patriae bellum fecit. nam quid ego de Gabinio, Statilio, Caepario loquar? <span class="">section 34</span>quibus si quicquam umquam pensi fuisset, non ea consilia de re publica habuissent. <span class="">section 35</span>postremo, patres conscripti, si mehercule peccato locus esset, facile paterer vos ipsa re corrigi, quoniam verba contemnitis. sed undique circumventi sumus. Catilina cum exercitu faucibus urget; alii intra moenia atque in sinu urbis sunt hostes; neque parari neque consuli quicquam potest occulte: quo magis properandum est.</p><p><span class="">section 36</span>Quare ego ita censeo, quom nefario consilio <span class="pagebreak" id="index.xml-pb-d30e1211">[Page p.45]</span> sceleratorum civium res publica in maxuma pericula venerit, iique indicio T. Volturci et legatorum Allobrogum convicti confessique sint caedem, incendia aliaque se foeda atque crudelia facinora in civis patriamque paravisse, de confessis, sicuti de manufestis rerum capitalium, more maiorum supplicium sumundum.'</p></div><div class="textpart" id="index.xml-body.1_div.1_div.53"><h3><span class="headingNumber">1.53. </span></h3><p><span class="">section 1</span>Postquam Cato adsedit, consulares omnes itemque senatus magna pars sententiam eius laudant, virtutem animi ad caelum ferunt, alii alios increpantes timidos vocant. Cato clarus atque magnus habetur; senati decretum fit, sicuti ille censuerat.</p><p><span class="">section 2</span>Sed mihi multa legenti, multa audienti, quae populus Romanus domi militiaeque, mari atque terra praeclara facinora fecit, forte lubuit attendere, quae res maxume tanta negotia sustinuisset. <span class="">section 3</span>sciebam saepenumero parva manu cum magnis legionibus hostium contendisse; cognoveram parvis copiis bella gesta cum opulentis regibus, ad hoc saepe fortunae violentiam toleravisse, facundia Graecos, gloria belli Gallos ante Romanos fuisse. <span class="">section 4</span>ac mihi multa agitanti constabat paucorum civium egregiam virtutem cuncta patravisse, eoque factum, uti divitias paupertas, multitudinem paucitas superaret. <span class="">section 5</span>sed postquam luxu atque desidia civitas corrupta est, rursus res publica magnitudine sua imperatorum atque magistratuum vitia sustentabat ac, sicuti effeta parentum <span class="add">⟨ui⟩</span>, multis tempestatibus haud sane quisquam Romae virtute magnus fuit. <span class="">section 6</span>sed memoria mea ingenti virtute, divorsis moribus fuere viri duo, M. Cato et C. Caesar. quos quoniam res obtulerat, <span class="pagebreak" id="index.xml-pb-d30e1234">[Page p.46]</span> silentio praeterire non fuit consilium, quin utriusque naturam et mores, quantum ingenio possum, aperirem. <span class="">chapter 54</span> <span class="">section 1</span>igitur iis genus aetas eloquentia prope aequalia fuere, magnitudo animi par, item gloria, sed alia alii. <span class="">section 2</span>Caesar beneficiis ac munificentia magnus habebatur, integritate vitae Cato. ille mansuetudine et misericordia clarus factus, huic severitas dignitatem addiderat. <span class="">section 3</span>Caesar dando sublevando ignoscundo, Cato nihil largiundo gloriam adeptus est. in altero miseris perfugium erat, in altero malis pernicies. illius facilitas, huius constantia laudabatur. <span class="">section 4</span>postremo Caesar in animum induxerat laborare, vigilare; negotiis amicorum intentus sua neglegere, nihil denegare quod dono dignum esset; sibi magnum imperium, exercitum, bellum novom exoptabat, ubi virtus enitescere posset. <span class="">section 5</span>at Catoni studium modestiae, decoris, sed maxume severitatis erat; <span class="">section 6</span>non divitiis cum divite neque factione cum factioso, sed cum strenuo virtute, cum modesto pudore, cum innocente abstinentia certabat; esse quam videri bonus malebat: ita, quo minus petebat gloriam, eo magis illum <span class="strikethrough">ad</span>sequebatur.</p></div><div class="textpart" id="index.xml-body.1_div.1_div.54"><h3><span class="headingNumber">1.54. </span></h3><p><span class="">section 1</span>Postquam, ut dixi, senatus in Catonis sententiam discessit, consul optumum factu ratus noctem quae instabat antecapere, ne quid eo spatio novaretur, tresviros quae ad supplicium postulabant<span class="add">⟨ur⟩</span> parare iubet. <span class="">section 2</span>ipse praesidiis dispositis Lentulum in carcerem deducit; idem fit ceteris per praetores. <span class="">section 3</span>est in carcere locus, quod Tullianum appellatur, ubi paululum ascenderis ad laevam, circiter duodecim pedes humi depressus; <span class="pagebreak" id="index.xml-pb-d30e1266">[Page p.47]</span> <span class="">section 4</span>eum muniunt undique parietes atque insuper camera lapideis fornicibus iuncta; sed incultu tenebris odore foeda atque terribilis eius facies est. <span class="">section 5</span>in eum locum postquam demissus est Lentulus, vindices rerum capitalium, quibus praeceptum erat, laqueo gulam fregere. <span class="">section 6</span>ita ille patricius ex gente clarissuma Corneliorum, qui consulare imperium Romae habuerat, dignum moribus factisque suis exitium vitae invenit. de Cethego, Statilio, Gabinio, Caepario eodem modo supplicium sumptum est.</p></div><div class="textpart" id="index.xml-body.1_div.1_div.55"><h3><span class="headingNumber">1.55. </span></h3><p><span class="">section 1</span>Dum ea Romae geruntur, Catilina ex omni copia, quam et ipse adduxerat et Manlius habuerat, duas legiones instituit, cohortis pro numero militum conplet. <span class="">section 2</span>deinde, ut quisque voluntarius aut ex sociis in castra venerat, aequaliter distribuerat, ac brevi spatio legiones numero hominum expleverat, quom initio non amplius duobus milibus habuisset. <span class="">section 3</span>sed ex omni copia circiter pars quarta erat militaribus armis instructa; ceteri, ut quemque casus armaverat, sparos aut lanceas, alii praeacutas sudis portabant. <span class="">section 4</span>sed postquam Antonius cum exercitu adventabat, Catilina per montis iter facere, modo ad urbem, modo Galliam vorsus castra movere, hostibus occasionem pugnandi non dare. sperabat propediem magnas copias sese habiturum, si Romae socii incepta patravissent. <span class="">section 5</span>interea servitia repudiabat, quoius initio ad eum magnae copiae concurrebant, opibus coniurationis fretus, simul alienum suis rationibus existumans <span class="pagebreak" id="index.xml-pb-d30e1289">[Page p.48]</span> videri causam civium cum servis fugitivis communicavisse.</p></div><div class="textpart" id="index.xml-body.1_div.1_div.56"><h3><span class="headingNumber">1.56. </span></h3><p><span class="">section 1</span>Sed postquam in castra nuntius pervenit Romae coniurationem patefactam, de Lentulo et Cethego ceterisque, quos supra memoravi, supplicium sumptum, plerique, quos ad bellum spes rapinarum aut novarum rerum studium illexerat, dilabuntur; reliquos Catilina per montis asperos magnis itineribus in agrum Pistoriensem abducit eo consilio, uti per tramites occulte perfugeret in Galliam Transalpinam. <span class="">section 2</span>at Q. Metellus Celer cum tribus legionibus in agro Piceno praesidebat, ex difficultate rerum eadem illa existumans quae supra diximus Catilinam agitare. <span class="">section 3</span>igitur ubi iter eius ex perfugis cognovit, castra propere movit ac sub ipsis radicibus montium consedit, qua illi descensus erat in Galliam properanti. <span class="">section 4</span>neque tamen Antonius procul aberat, utpote qui magno exercitu locis aequioribus expeditus in fuga sequeretur. <span class="">section 5</span>sed Catilina postquam videt montibus atqie copiis hostium sese clausum, in urbe res advorsas, neque fugae neque praesidi ullam spem, optumum factu ratus in tali re fortunam belli temptare, statuit cum Antonio quam primum confligere. <span class="">section 6</span>itaque contione advocata huiusce modi orationem habuit:</p></div><div class="textpart" id="index.xml-body.1_div.1_div.57"><h3><span class="headingNumber">1.57. </span></h3><p><span class="">section 1</span>'Compertum ego habeo, milites, verba virtutem non addere, neque ex ignavo strenuom neque fortem ex timido exercitum oratione imperatoris fieri. <span class="">section 2</span>quanta quoiusque animo audacia natura aut moribus inest, tanta in bello patere solet. quem neque gloria neque pericula excitant, nequiquam hortere: timor animi auribus officit. <span class="">section 3</span>sed ego vos, quo pauca monerem, advocavi, simul uti causam mei consili aperirem.</p><p><span class="">section 4</span>Scitis equidem, milites, socordia atque ignavia <span class="pagebreak" id="index.xml-pb-d30e1321">[Page p.49]</span> Lentuli quantam ipsi nobisque cladem attulerit, quoque modo, dum ex urbe praesidia opperior, in Galliam proficisci nequiverim. <span class="">section 5</span>nunc vero quo loco res nostrae sint, iuxta mecum omnes intellegitis. <span class="">section 6</span>exercitus hostium duo, unus ab urbe, alter a Gallia obstant; diutius in his locis esse, si maxume animus ferat, frumenti atque aliarum rerum egestas prohibet; quocumque ire placet, <span class="">section 7</span>ferro iter aperiundum est. <span class="">section 8</span>quapropter vos moneo, uti forti atque parato animo sitis et, quom proelium inibitis, memineritis vos divitias, decus, gloriam, praeterea libertatem atque patriam in dextris vostris portare. <span class="">section 9</span>si vincimus, omnia nobis tuta erunt: commeatus abunde, municipia atque coloniae patebunt; si metu cesserimus, eadem illa advorsa fient, <span class="">section 10</span>neque locus neque amicus quisquam teget quem arma non texerint. <span class="">section 11</span>praeterea, milites, non eadem nobis et illis necessitudo inpendet: nos pro patria, pro libertate, pro vita certamus; illis supervacuaneum est pugnare pro potentia paucorum. <span class="">section 12</span>quo audacius aggredimini memores pristinae virtutis. <span class="">section 13</span>licuit vobis cum summa turpitudine in exilio aetatem agere, potuistis nonnulli Romae amissis bonis alienas opes expectare: quia illa foeda atque intoleranda viris videbantur, <span class="">section 14</span>haec sequi decrevistis. <span class="">section 15</span>si haec relinquere voltis, audacia opus est: nemo nisi victor pace bellum mutavit. <span class="">section 16</span>nam in fuga salutem sperare, quom arma, quibus corpus tegitur, ab hostibus avorteris, ea vero dementia est. <span class="">section 17</span>semper in proelio iis maxumum est periculum, qui maxume timent: audacia pro muro habetur.</p><p><span class="">section 18</span>Quom vos considero, milites, et quom facta vostra aestumo, magna me spes victoriae tenet. <span class="">section 19</span>animus aetas virtus vostra me hortantur, praeterea necessitudo, quae etiam timidos fortis facit. <span class="">section 20</span>nam multitudo hostium ne <span class="pagebreak" id="index.xml-pb-d30e1359">[Page p.50]</span> circumvenire queat, prohibent angustiae loci. <span class="">section 21</span>quod si virtuti vostrae fortuna inviderit, cavete inulti animam amittatis, neu capti potius sicuti pecora trucidemini, quam virorum more pugnantes cruentam atque luctuosam victoriam hostibus relinquatis.'</p></div><div class="textpart" id="index.xml-body.1_div.1_div.58"><h3><span class="headingNumber">1.58. </span></h3><p><span class="">section 1</span>Haec ubi dixit, paululum conmoratus signa canere iubet atque instructos ordines in locum aequom deducit. dein remotis omnium equis, quo militibus exaequato periculo animus amplior esset, ipse pedes exercitum pro loco atque copiis instruit. <span class="">section 2</span>nam, uti planities erat inter sinistros montis et ab dextra rupe aspera, octo cohortis in fronte constituit, reliquarum signa in subsidio artius conlocat. <span class="">section 3</span>ab iis centuriones, omnis lectos et evocatos, praeterea ex gregariis militibus optumum quemque armatum in primam aciem subducit. C. Manlium in dextra, Faesulanum quendam in sinistra parte curare iubet. ipse cum libertis et colonis propter aquilam adsistit, quam bello Cimbrico C. Marius in exercitu habuisse dicebatur. <span class="">section 4</span>at ex altera parte C. Antonius, pedibus aeger quod proelio adesse nequibat, M. Petreio legato exercitum permittit. <span class="">section 5</span>ille cohortis veteranas, quas tumulti causa conscripserat, in fronte, post eas ceterum exercitum in subsidiis locat. ipse equo circumiens unum quemque nominans appellat, hortatur, rogat, ut meminerint se contra latrones inermis pro patria, pro liberis, pro aris atque focis suis certare. <span class="">section 6</span>homo militaris, quod amplius annos triginta tribunus aut praefectus aut legatus aut praetor cum magna gloria in exercitu fuerat, <span class="pagebreak" id="index.xml-pb-d30e1379">[Page p.51]</span> plerosque ipsos factaque eorum fortia noverat: ea conmemorando militum animos accendebat.</p></div><div class="textpart" id="index.xml-body.1_div.1_div.59"><h3><span class="headingNumber">1.59. </span></h3><p><span class="">section 1</span>Sed ubi omnibus rebus exploratis Petreius tuba signum dat, cohortis paulatim incedere iubet; idem facit hostium exercitus. <span class="">section 2</span>postquam eo ventum est, unde a ferentariis proelium conmitti posset, maxumo clamore cum infestis signis concurrunt; pila omittunt, gladiis res geritur. <span class="">section 3</span>veterani pristinae virtutis memores comminus acriter instare, illi haud timidi resistunt: maxuma vi certatur. <span class="">section 4</span>interea Catilina cum expeditis in prima acie vorsari, laborantibus succurrere, integros pro sauciis arcessere, omnia providere, multum ipse pugnare, saepe hostem ferire: strenui militis et boni imperatoris officia simul exequebatur. <span class="">section 5</span>Petreius ubi videt Catilinam, contra ac ratus erat, magna vi tendere, cohortem praetoriam in medios hostis inducit eosque perturbatos atque alios alibi resistentis interficit. deinde utrimque ex lateribus ceteros aggreditur. <span class="">section 6</span>Manlius et Faesulanus in primis pugnantes cadunt. <span class="">section 7</span>Catilina postquam fusas copias seque cum paucis relictum videt, memor generis atque pristinae suae dignitatis in confertissumos hostis incurrit ibique pugnans confoditur.</p></div><div class="textpart" id="index.xml-body.1_div.1_div.60"><h3><span class="headingNumber">1.60. </span></h3><p><span class="">section 1</span>Sed confecto proelio, tum vero cerneres, quanta audacia quantaque animi vis fuisset in exercitu Catilinae. <span class="">section 2</span>nam fere quem quisque vivos pugnando locum ceperat, eum amissa anima corpore tegebat. <span class="">section 3</span>pauci autem, quos medios cohors praetoria disiecerat, paulo divorsius, sed <span class="pagebreak" id="index.xml-pb-d30e1408">[Page p.52]</span> omnes tamen advorsis volneribus conciderant. <span class="">section 4</span>Catilina vero longe a suis inter hostium cadavera repertus est, paululum etiam spirans ferociamque animi, quam habuerat vivos, in voltu retinens. <span class="">section 5</span>postremo ex omni copia neque in proelio neque in fuga quisquam civis ingenuos captus est: <span class="">section 6</span>ita cuncti suae hostiumque vitae iuxta pepercerant. <span class="">section 7</span>neque tamen exercitus populi Romani laetam aut incruentam victoriam adeptus erat. nam strenuissumus quisque aut occiderat in proelio aut graviter volneratus discesserat. <span class="">section 8</span>multi autem, qui e castris visundi aut spoliandi gratia processerant, volventes hostilia cadavera amicum alii, pars hospitem aut cognatum reperiebant; fuere item qui inimicos suos cognoscerent. <span class="">section 9</span>ita varie per omnem exercitum laetitia, maeror, luctus atque gaudia agitabantur.</p></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Sallust.
	    Date: 2006-01-01<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:19:21Z.
	       SAXON HE 9.8.0.5.
		 --></address></div></body></html>
<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Ab urbe condita, books 1-10 - 2</title><meta name="author" content="Titus Livius (Livy)" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Ab urbe condita, books 1-10 - 2" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Ab urbe condita, books 1-10 - 2</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a class="toc toc_0" href="#index.xml-body.1_div.1">liber II</a></li></ul><!--TEI body--><div class="book" id="index.xml-body.1_div.1"><h2><span class="headingNumber">1. </span><span class="head">liber II</span></h2><p><span class="">chapter 1</span> <span class="">section 1</span> liberi iam hinc populi Romani res pace belloque gestas, annuos magistratus imperiaque legum potentiora quam hominum peragam. <span class="">section 2</span> quae libertas ut laetior esset, proxumi regis superbia fecerat. nam priores ita regnarunt, ut <span class="corr">[haud]</span> inmerito omnes deinceps conditores partium certe urbis, quas novas ipsi sedes ab se auctae multitudinis addiderunt, numerentur. <span class="">section 3</span> neque ambigitur, quin Brutus idem, qui tantum gloriae Superbo exacto rege meruit, pessimo publico id facturus fuerit, si libertatis inmaturae cupidine priorum regum alicui regnum extorsisset. <span class="">section 4</span> quid enim futurum fuit, si illa pastorum convenarumque plebs, transfuga <span class="pagebreak" id="index.xml-pb-d30e100">[Page p.71]</span> ex suis populis, sub tutela inviolati templi aut libertatem aut certe inpunitatem adepta, soluta regio metu, agitari coepta esset tribuniciis procellis et in aliena urbe cum patribus serere certamina, <span class="">section 5</span> priusquam pignera coniugum ac liberorum caritasque ipsius soli, cui longo tempore adsuescitur, animos eorum consociasset? <span class="">section 6</span> dissipatae res nondum adultae discordia forent, quas fovit tranquilla moderatio imperii eoque nutriendo perduxit, ut bonam frugem libertatis maturis iam viribus ferre possent. <span class="">section 7</span> libertatis autem originem inde magis, quia annuum imperium consulare factum est, quam quod deminutum quicquam sit ex regia potestate, numeres. omnia iura, omnia insignia primi consules tenuere; <span class="">section 8</span> id modo cautum est, ne, si ambo fasces haberent, duplicatus terror videretur.</p><p>Brutus prior concedente collega fasces habuit; qui non acrior vindex libertatis fuerat, quam deinde custos fuit. <span class="">section 9</span> omnium primum avidum novae libertatis populum, ne postmodum flecti precibus aut donis regiis posset, iure iurando adegit neminem Romae passuros regnare. <span class="">section 10</span> deinde, quo plus virium in senatu frequentia etiam ordinis faceret, caedibus regis deminutum patrum numerum primoribus equestris gradus lectis ad trecentorum summam explevit; <span class="">section 11</span> traditumque inde fertur, ut in senatum vocarentur, qui patres quique conscripti essent: conscriptos, videlicet novum senatum, appellabant lectos. id mirum quantum profuit ad concordiam civitatis iungendosque patribus plebis animos.</p><p><span class="">chapter 2</span> <span class="">section 1</span> rerum deinde divinarum habita cura; et quia quaedam publica sacra per ipsos reges factitata erant, necubi regum desiderium esset, regem sacrificulum creant. <span class="">section 2</span> id sacerdotium pontifici subiecere, ne additus nomini honos aliquid libertati, cuius <span class="corr">[tunc]</span> prima erat cura, officeret. <span class="">section 3</span> ac nescio an nimis undique eam minimisque rebus muniendo modum excesserint. consulis enim alterius, cum nihil aliud offenderet, nomen invisum <span class="pagebreak" id="index.xml-pb-d30e135">[Page p.72]</span> civitati fuit: nimium Tarquinios regno adsuesse; initium a Prisco factum; regnasse dein Ser. Tullium; ne intervallo quidem facto oblitum, tamquam alieni, regni Superbum Tarquinium velut hereditatem gentis scelere ac vi repetisse; pulso Superbo penes <span class="corr">[Collatinum]</span> imperium esse; nescire Tarquinios privatos vivere. non placere nomen, periculosum libertati esse. <span class="">section 4</span> hic primo sensim temptantium animos sermo per totam civitatem est datus, sollicitamque suspicione plebem Brutus ad contionem vocat. <span class="">section 5</span> ibi omnium primum ius iurandum populi recitat neminem regnare passuros nec esse Romae, unde periculum libertati foret. id summa ope tuendum esse neque ullam rem, quae eo pertineat, contemnendam. invitum se dicere hominis causa nec dicturum fuisse, ni caritas rei publicae vinceret: <span class="">section 6</span> non credere populum Romanum solidam libertatem reciperatam esse; regium genus, regium nomen non solum in civitate, sed etiam in imperio esse; id officere, id obstare libertati. ' <span class="">section 7</span> hunc tu' inquit 'tua voluntate, L. Tarquini, remove metum. meminimus, fatemur, eiecisti reges; absolve beneficium tuum, aufer hinc regum nomen. res tuas tibi non solum reddent cives tui auctore me, sed, si quid deest, munifice augebunt. amicus abi; exonera civitatem vano forsitan metu: ita persuasum est animis, cum gente Tarquinia regnum hinc abiturum.'</p><p><span class="">section 8</span> consuli primo tam novae rei ac subitae admiratio incluserat vocem; dicere deinde incipientem primores civitatis circumsistunt, eadem multis precibus orant. et ceteri quidem movebant minus; <span class="">section 9</span> postquam Sp. Lucretius, maior aetate ac dignitate, socer praeterea ipsius, agere varie rogando alternis suadendoque coepit, ut vinci se consensu civitatis pateretur, <span class="">section 10</span> timens consul, ne postmodum privato sibi eadem illa cum bonorum amissione additaque alia insuper ignominia acciderent, abdicavit se consulatu rebusque suis omnibus Lavinium translatis civitate cessit. <span class="">section 11</span> Brutus ex senatus consulto <span class="pagebreak" id="index.xml-pb-d30e161">[Page p.73]</span> ad populum tulit, ut omnes Tarquiniae gentis exules essent. collegam sibi comitiis centuriatis creavit P. Valerium, quo adiutore reges eiecerat.</p><p><span class="">chapter 3</span> <span class="">section 1</span> cum haud cuiquam in dubio esset bellum ab Tarquiniis inminere, id quidem spe omnium serius fuit; ceterum, id quod non timebant, per dolum ac proditionem prope libertas amissa est.</p><p>erant in Romana iuventute adulescentes aliquot, <span class="">section 2</span> nec ii tenui loco orti, quorum in regno libido solutior fuerat, aequales sodalesque adulescentium Tarquiniorum, adsueti more regio vivere. <span class="">section 3</span> eam tum aequato iure omnium licentiam quaerentes libertatem aliorum in suam vertisse servitutem inter se conquerebantur: regem hominem esse, a quo inpetres, ubi ius, ubi iniuria opus sit; esse gratiae locum, esse beneficio, et irasci et ignoscere posse, inter amicum atque inimicum discrimen nosse; <span class="">section 4</span> leges rem surdam, inexorabilem esse, salubriorem melioremque inopi quam potenti, nihil laxamenti nec veniae habere, si modum excesseris; periculosum esse in tot humanis erroribus sola innocentia vivere.</p><p><span class="">section 5</span> ita iam sua sponte aegris animis legati ab regibus superveniunt sine mentione reditus bona tantum repetentes. eorum verba postquam in senatu audita sunt, per aliquot dies ea consultatio tenuit, ne non reddita belli causa, reddita belli materia et adiumentum essent. <span class="">section 6</span> interim legati alia moliri, aperte bona repetentes clam recuperandi regni consilia struere et tamquam ad id, quod agi videbatur, ambientes nobilium adulescentium animos pertemptant. <span class="">section 7</span> a quibus placide oratio accepta est, iis litteras ab Tarquiniis reddunt et de accipiendis clam nocte in urbem regibus conloquuntur.</p><p><span class="">chapter 4</span> <span class="">section 1</span> Vitelliis Aquiliisque fratribus primo commissa res est. Vitelliorum soror consuli nupta Bruto erat, iamque ex eo matrimonio adulescentes erant liberi, Titus Tiberiusque; eos quoque in societatem consilii avunculi adsumunt. <span class="">section 2</span> praeterea aliquot nobiles adulescentes <span class="pagebreak" id="index.xml-pb-d30e193">[Page p.74]</span> conscii adsumpti, quorum vetustate memoria abiit. interim cum in senatu vicisset sententia, <span class="">section 3</span> quae censebat reddenda bona, eamque ipsam causam morae in urbe haberent legati, quod spatium ad vehicula conparanda a consulibus sumpsissent, quibus regum asportarent res, omne id tempus cum coniuratis consultando absumunt evincuntque instando, ut litterae sibi ad Tarquinios darentur: <span class="">section 4</span> nam aliter qui credituros eos non vana ab legatis super rebus tantis adferri? datae litterae, ut pignus fidei essent, manifestum facinus fecerunt.</p><p><span class="">section 5</span> nam cum pridie, quam legati ad Tarquinios proficiscerentur, cenatum forte apud Vitellios esset, coniuratique ibi remotis arbitris multa inter se de novo, ut fit, consilio egissent, sermonem eorum ex servis unus excepit, <span class="">section 6</span> qui iam antea id senserat agi, sed <span class="corr">[eam]</span> occasionem, ut litterae legatis darentur, quae deprehensae rem coarguere possent, expectabat. postquam datas sensit, rem ad consules detulit. <span class="">section 7</span> consules ad deprehendendos legatos coniuratosque profecti domo sine tumultu rem omnem oppressere; litterarum in primis habita cura, ne interciderent. proditoribus extemplo in vincla coniectis de legatis paululum addubitatum est, et quamquam visi sunt commisisse, ut hostium loco essent, ius tamen gentium valuit. <span class="">chapter 5</span> <span class="">section 1</span> de bonis regiis, quae reddi ante censuerant, res integra refertur ad patres. ii victi ira vetuere reddi, vetuere in publicum redigi: <span class="">section 2</span> diripienda plebi sunt data, ut contacta regia praeda spem in perpetuum cum iis pacis amitteret. ager Tarquiniorum, qui inter urbem ac Tiberim fuit, consecratus Marti Martius deinde campus fuit. <span class="">section 3</span> forte ibi tum seges farris dicitur fuisse matura messi. quem campi fructum quia religiosum erat consumere, desectam cum stramento segetem magna vis hominum simul inmissi corbibus fudere in Tiberim tenui fluentem aqua, ut mediis caloribus solet. <span class="">section 4</span> ita in vadis haesitantis frumenti acervos sedisse inlitos limo; insulam inde paulatim et aliis, quae fert temere <span class="pagebreak" id="index.xml-pb-d30e225">[Page p.75]</span> flumen, eodem invectis factam. postea credo additas moles manuque adiutum, ut iam eminens area firmaque templis quoque ac porticibus sustinendis esset.</p><p><span class="">section 5</span> direptis bonis regum damnati proditores sumptumque supplicium, conspectius eo, quod poenae capiendae ministerium patri de liberis consulatus inposuit, et, qui spectator erat amovendus, eum ipsum fortuna exactorem supplicii dedit. <span class="">section 6</span> stabant deligati ad palum nobilissimi iuvenes; sed a ceteris, velut ab ignotis capitibus, consulis liberi omnium in se averterant oculos, miserebatque non poenae magis homines quam sceleris, quo poenam meriti essent: <span class="">section 7</span> illos eo potissimum anno patriam liberatam, patrem liberatorem, consulatum ortum ex domo Iunia, patres, plebem, quidquid deorum hominumque Romanorum esset, induxisse in animum, ut superbo quondam regi, tum infesto exuli proderent. <span class="">section 8</span> consules in sedem processere suam, missique lictores ad sumendum supplicium. nudatos virgis caedunt securique feriunt, cum inter omne tempus pater vultusque et os eius spectaculo esset eminente animo patrio inter publicae poenae ministerium.</p><p><span class="">section 9</span> secundum poenam nocentium, ut in utramque partem arcendis sceleribus exemplum nobile esset, praemium indici pecunia ex aerario, libertas et civitas data. ille primum dicitur vindicta liberatus. <span class="">section 10</span> quidam vindictae quoque nomen tractum ab illo putant; Vindicio ipsi nomen fuisse. post <span class="corr">[illum]</span> observatum, ut, qui ita liberati essent, in civitatem accepti viderentur.</p><p><span class="">chapter 6</span> <span class="">section 1</span> his, sicut acta erant, nuntiatis incensus Tarquinius non dolore solum tantae ad inritum cadentis spei sed etiam odio iraque, postquam dolo viam obsaeptam vidit, bellum aperte moliendum ratus circumire supplex Etruriae urbes; <span class="">section 2</span> orare maxume Veientes Tarquiniensesque, ne se ortum e <span class="italics">Tuscis, eiusdem</span> sanguinis, extorrem egentem ex tanto modo regno cum liberis adulescentibus ante oculos suos perire sinerent. alios peregre in regnum Romam accitos, se regem, augentem bello <span class="pagebreak" id="index.xml-pb-d30e261">[Page p.76]</span> Romanum imperium a proximis scelerata coniuratione pulsum. <span class="">section 3</span> eos inter se, quia nemo unus satis dignus regno visus sit, partes regni rapuisse; bona sua diripienda populo dedisse, ne quis expers sceleris esset. patriam se regnumque suum repetere et persequi ingratos cives velle. ferrent opem, adiuvarent; suas quoque veteres iniurias ultum irent, totiens caesas legiones, agrum ademptum. <span class="">section 4</span> haec moverunt Veientes, ac pro se quisque Romano saltem duce ignominias demendas belloque amissa repetenda minaciter fremunt. Tarquinienses nomen ac cognatio movet; pulchrum videbatur suos Romae regnare. <span class="">section 5</span> ita duo duarum civitatium exercitus ad repetendum regnum belloque persequendos Romanos secuti Tarquinium.</p><p>postquam in agrum Romanum ventum est, obviam hosti consules eunt: <span class="">section 6</span> Valerius quadrato agmine peditem ducit; Brutus ad explorandum cum equitatu antecessit. eodem modo primus eques hostium agminis fuit; praeerat Arruns Tarquinius, filius regis; rex ipse cum legionibus sequebatur. <span class="">section 7</span> Arruns ubi ex lictoribus procul consulem esse, deinde iam propius ac certius facie quoque Brutum cognovit, inflammatus ira 'ille est vir' inquit, 'qui nos extorres expulit patria. ipse en ille nostris decoratus insignibus magnifice incedit. di regum ultores adeste'. <span class="">section 8</span> concitat calcaribus equum atque in ipsum infestum consulem derigit. sensit in se iri Brutus. decorum erat <span class="corr">[tum]</span> ipsis capessere pugnam ducibus; avide itaque se certamini offert, adeoque infestis animis concurrerunt, <span class="">section 9</span> neuter, dum hostem vulneraret, sui protegendi corporis memor, ut contrario ictu per parmam uterque transfixus, duabus haerentes hastis moribundi ex equis lapsi sint. <span class="">section 10</span> simul et cetera equestris pugna coepit, neque ita multo post et pedites superveniunt. ibi varia victoria et velut aequo Marte pugnatum est: dextera utrimque cornua vicere, laeva superata. <span class="">section 11</span> Veientes, vinci ab Romano milite adsueti, fusi fugatique; Tarquiniensis, novus hostis, <span class="pagebreak" id="index.xml-pb-d30e291">[Page p.77]</span> non stetit solum, sed etiam ab sua parte Romanum pepulit.</p><p><span class="">chapter 7</span> <span class="">section 1</span> ita cum pugnatum esset, tantus terror Tarquinium atque Etruscos incessit, ut omissa inrita re nocte ambo exercitus, Veiens Tarquiniensisque , suas quisque abirent domos. <span class="">section 2</span> adiciunt miracula huic pugnae: silentio proximae noctis ex silva Arsia ingentem editam vocem; Silvani vocem <span class="corr">[eam]</span> creditam; haec dicta: uno plus Tuscorum cecidisse in acie; vincere bello Romanum. ita certe inde abiere Romani ut victores, <span class="">section 3</span> Etrusci pro victis. nam postquam inluxit, nec quisquam hostium in conspectu erat, P. Valerius consul spolia legit triumphansque inde Romam rediit. <span class="">section 4</span> collegae funus quanto <span class="corr">[tum]</span> potuit apparatu fecit; sed multo maius morti decus publica <span class="corr">[fuit]</span> maestitia, eo ante omnia insignis, quia matronae annum ut parentem eum luxerunt, quod tam acer ultor violatae pudicitiae fuisset.</p><p><span class="">section 5</span> consuli deinde, qui superfuerat, ut sunt mutabiles volgi animi, ex favore non invidia modo sed suspicio etiam cum atroci crimine orta. <span class="">section 6</span> regnum eum adfectare fama ferebat, quia nec collegam subrogaverat in locum Bruti et aedificabat in summa Velia: alto atque munito loco arcem inexpugnabilem fore. <span class="">section 7</span> haec dicta vulgo creditaque cum indignitate angerent consulis animum, vocato ad concilium populo summissis fascibus in contionem escendit. gratum id multitudini spectaculum <span class="corr">[fuit]</span> , submissa sibi esse imperii insignia confessionemque factam populi quam consulis maiestatem vimque maiorem esse. <span class="">section 8</span> ibi audire iussis consul laudare fortunam collegae, quod liberata patria, in summo honore, pro re publica dimicans, matura gloria necdum se vertente in invidiam mortem occubuisset; se superstitem gloriae suae ad crimen atque invidiam superesse, ex liberatore patriae ad Aquilios se Vitelliosque recidisse. 'numquamne ergo' inquit ' <span class="">section 9</span> ulla adeo vobis spectata virtus erit, ut suspicione violari nequeat? ego me, illum acerrimum regum hostem, ipsum cupiditatis regni <span class="pagebreak" id="index.xml-pb-d30e343">[Page p.78]</span> crimen subiturum timerem? <span class="">section 10</span> ego si in ipsa arce Capitolioque habitarem, metui me crederem posse a civibus meis? tam levi momento mea apud vos fama pendet? adeone est fundata leviter fides, ut, ubi sim, quam qui sim, magis referat? <span class="">section 11</span> non obstabunt P. Valeri aedes libertati vestrae, Quirites; tuta erit vobis Velia. deferam non in planum modo aedes, sed colli etiam subiciam, ut vos supra suspectum me civem habitetis; in Velia aedificent, quibus melius quam P. Valerio creditur libertas'. delata confestim materia omnis infra Veliam, <span class="">section 12</span> et, ubi nunc Vicae Potae <span class="italics">aedes</span> est, domus in infimo clivo aedificata. <span class="">chapter 8</span> <span class="">section 1</span> latae deinde leges, non solum quae regni suspicione consulem absolverent, sed quae adeo in contrarium verterent, ut popularem etiam facerent. inde cognomen factum Publicolae est. <span class="">section 2</span> ante omnes de provocatione adversus magistratus ad populum sacrandoque cum bonis capite eius, qui regni occupandi consilia inisset, gratae in vulgus leges fuere. <span class="">section 3</span> quas cum solus pertulisset, ut sua unius in his gratia esset, <span class="corr">[tum]</span> demum comitia collegae subrogando habuit. <span class="">section 4</span> creatus Sp. Lucretius consul, qui magno natu non sufficientibus iam viribus ad consularia munera obeunda intra paucos dies moritur. suffectus in Lucreti locum M. Horatius Pulvillus. <span class="">section 5</span> apud quosdam veteres auctores non invenio Lucretium consulem; Bruto statim Horatium suggerunt; credo, quia nulla gesta res insignem fecerit consulatum, memoriam intercidisse.</p><p>nondum dedicata erat in Capitolio Iovis aedes. <span class="">section 6</span> Valerius Horatiusque consules sortiti, uter dedicaret. Horatio sorte evenit; Publicola ad Veientium bellum profectus. <span class="">section 7</span> aegrius, quam dignum erat, tulere Valeri necessarii dedicationem tam incliti templi Horatio dari. id omnibus modis inpedire conati, postquam alia frustra temptata erant, postem iam tenenti consuli foedum inter precationem deum nuntium incutiunt mortuum eius filium esse, funestaque familia dedicare eum templum <span class="pagebreak" id="index.xml-pb-d30e380">[Page p.79]</span> non posse. <span class="">section 8</span> non crediderit factum, an tantum animo roboris fuerit, nec traditur certum, nec interpretatio est facilis; nihil aliud ad eum nuntium a proposito aversus, quam ut cadaver efferri iuberet, tenens <span class="corr">[postem]</span> precationem peragit et dedicat templum.</p><p><span class="">section 9</span> haec post exactos reges domi militiaeque gesta primo anno. inde P. Valerius iterum T. Lucretius consules facti.</p><p><span class="">chapter 9</span> <span class="">section 1</span> iam Tarquinii ad Lartem Porsinnam, Clusinum regem, perfugerant. ibi miscendo consilium precesque nunc orabant, ne se, oriundos ex Etruscis, eiusdem sanguinis nominisque, <span class="">section 2</span> egentes exulare pateretur, nunc monebant etiam, ne orientem morem pellendi reges inultum sineret. <span class="">section 3</span> satis libertatem ipsam habere dulcedinis. nisi, quanta vi civitates <span class="corr">[eam]</span> expetant, tanta regna reges defendant, aequari summa infimis; nihil excelsum, nihil, quod supra cetera emineat, in civitatibus fore; <span class="">section 4</span> adesse finem regnis, rei inter deos hominesque pulcherrimae. Porsinna cum regem esse Romae tum Etruscae gentis regem amplum Tuscis ratus Romam infesto exercitu venit. <span class="">section 5</span> non umquam alias ante tantus terror senatum invasit; adeo valida res tum Clusina erat magnumque Porsinnae nomen. nec hostes modo timebant, sed suosmet ipsi cives, ne Romana plebs metu perculsa receptis in urbem regibus vel cum servitute pacem acciperet. <span class="">section 6</span> multa igitur blandimenta plebi per id tempus ab senatu data. annonae in primis habita cura, et ad frumentum conparandum missi alii in Volscos, alii Cumas. salis quoque vendendi arbitrium, quia inpenso pretio venibat, in publicum omni <span class="italics">suscepto</span> sumptu ademptum privatis; portoriisque et tributo plebes liberata, ut divites conferrent, qui oneri ferendo essent: <span class="">section 7</span> pauperes satis stipendii pendere, si liberos educarent. itaque haec indulgentia patrum asperis postmodum rebus in obsidione ac fame adeo concordem civitatem tenuit, ut regium nomen non summi magis quam infimi horrerent, <span class="">section 8</span> nec quisquam <span class="pagebreak" id="index.xml-pb-d30e425">[Page p.80]</span> unus malis artibus postea tam popularis esset, quam tum bene imperando universus senatus fuit. <span class="">chapter 10</span> <span class="">section 1</span> cum hostes adessent, pro se quisque in urbem ex agris demigrant, urbem ipsam saepiunt praesidiis. alia muris, alia Tiberi obiecto videbantur tuta; <span class="">section 2</span> pons sublicius iter paene hostibus dedit, ni unus vir fuisset, Horatius <span class="corr">[Cocles;]</span> id munimentum illo die fortuna urbis Romanae habuit. <span class="">section 3</span> qui positus forte in statione pontis, cum captum repentino impetu Ianiculum atque inde citatos decurrere hostes vidisset trepidamque turbam suorum arma ordinesque relinquere, reprehensans singulos, <span class="">section 4</span> obsistens obtestansque deum et hominum fidem testabatur nequiquam deserto praesidio eos fugere; si transitum pontem a tergo reliquissent, iam plus hostium in Palatio Capitolioque quam in Ianiculo fore. itaque monere, praedicere, ut pontem ferro, igni, quacumque vi possint, interrumpant; se impetum hostium, quantum corpore uno posset obsisti, excepturum.</p><p><span class="">section 5</span> Vadit inde in primum aditum pontis, insignisque inter conspecta cedentium pugnae terga obversis <span class="corr">[comminus]</span> ad ineundum proelium armis ipso miraculo audaciae obstupefecit hostis. <span class="">section 6</span> duos tamen cum eo pudor tenuit, Sp. Larcium ac T. Herminium, ambos claros genere factisque. <span class="">section 7</span> cum his primam periculi procellam et quod tumultuosissimum pugnae erat parumper sustinuit; deinde eos quoque ipsos exigua parte pontis relicta, revocantibus qui rescindebant, cedere in tutum coegit. <span class="">section 8</span> circumferens inde truces minaciter oculos ad proceres Etruscorum nunc singulos provocare, nunc increpare omnes: servitia regum superborum, suae libertatis inmemores alienam oppugnatum venire.</p><p><span class="">section 9</span> cunctati aliquamdiu sunt, dum alius alium, ut proelium incipiant, circumspectant. pudor deinde commovit aciem, et clamore sublato undique in unum hostem tela coniciunt. <span class="">section 10</span> quae cum in obiecto cuncta scuto haesissent, neque ille minus obstinatus ingenti pontem obtineret gradu, iam impetu conabantur detrudere <span class="pagebreak" id="index.xml-pb-d30e466">[Page p.81]</span> virum, cum simul fragor rupti pontis, simul clamor Romanorum alacritate perfecti operis sublatus, pavore <span class="corr">[subito]</span> impetum sustinuit. <span class="">section 11</span> <span class="corr">[tum]</span> <span class="corr">[Cocles]</span> 'Tiberine pater' inquit, 'te sancte precor, haec arma et hunc militem propitio flumine accipias'. ita sicut <span class="italics">erat</span> armatus in Tiberim desiluit multisque superincidentibus telis incolumis ad suos tranavit rem ausus plus famae habituram ad posteros quam fidei.</p><p>grata erga tantam virtutem civitas fuit: <span class="">section 12</span> statua in comitio posita; agri quantum uno die circumaravit datum. privata quoque inter publicos honores studia eminebant; <span class="">section 13</span> nam in magna inopia pro domesticis copiis unusquisque aliquid fraudans se ipse victu suo contulit.</p><p><span class="">chapter 11</span> <span class="">section 1</span> Porsinna primo conatu repulsus consiliis ab oppugnanda urbe ad obsidendam versis, <span class="">section 2</span> praesidio in Ianiculo locato ipse in plano ripisque Tiberis castra posuit navibus undique accitis et ad custodiam, ne quid Romam frumenti subvehi sineret, et ut praedatum milites trans flumen per occasiones aliis atque aliis locis traiceret; <span class="">section 3</span> brevique adeo infestum omnem Romanum agrum reddidit, ut non cetera solum ex agris sed pecus quoque omne in urbem compelleretur, neque quisquam extra portas propellere auderet. <span class="">section 4</span> hoc tantum licentiae Etruscis non metu magis quam consilio concessum. namque Valerius consul, intentus in <span class="corr">[occasionem]</span> multos simul et effusos inproviso adoriundi, in parvis rebus neglegens ultor gravem se ad maiora vindicem servabat. <span class="">section 5</span> itaque ut eliceret praedatores, edicit suis, postero die frequentes porta Esquilina, quae aversissima ab hoste erat, expellerent pecus, scituros id hostes ratus, quod in obsidione et fame servitia infida transfugerent. <span class="">section 6</span> et sciere perfugae indicio, multoque plures, ut in spem universae praedae, flumen traiciunt.</p><p><span class="">section 7</span> P. Valerius inde T. Herminium cum modicis copiis ad secundum lapidem Gabina via occultum considere iubet, Sp. Larcium cum expedita iuventute ad <span class="pagebreak" id="index.xml-pb-d30e526">[Page p.82]</span> portam Collinam stare, donec hostis praetereat, inde se obicere, ne sit ad flumen reditus. <span class="">section 8</span> consulum alter T. Lucretius porta Naevia cum aliquot manipulis militum egressus, ipse Valerius Caelio monte cohortes delectas educit. <span class="">section 9</span> hique primi apparuere hosti; Herminius ubi tumultum sensit, consurgit ex insidiis versisque in Lucretium Etruscis terga caedit; dextra laevaque, hinc a porta Collina, illinc ab Naevia, redditus clamor: <span class="">section 10</span> ita caesi in medio praedatores neque ad pugnam viribus pares et ad fugam saeptis omnibus viis. finisque ille tam effuse vagandi Etruscis fuit. <span class="">chapter 12</span> <span class="">section 1</span> <span class="corr">[obsidio]</span> erat nihilo minus et frumenti cum summa caritate inopia,) sedendoque expugnaturum se urbem spem Porsinna habebat, <span class="">section 2</span> cum C. Mucius, adulescens nobilis, cui indignum videbatur populum Romanum servientem, cum sub regibus esset, nullo bello nec ab hostibus ullis obsessum esse, liberum eundem populum ab iisdem Etruscis obsideri, <span class="">section 3</span> quorum saepe exercitus fuderit—; itaque magno audacique aliquo facinore <span class="corr">[eam]</span> indignitatem vindicandam ratus primo sua sponte penetrare in hostium castra constituit; <span class="">section 4</span> dein metuens, ne, si consulum iniussu et ignaris omnibus iret, forte deprehensus a custodibus Romanis retraheretur ut transfuga, fortuna tum urbis crimen adfirmante, senatum adit. ' <span class="">section 5</span> transire Tiberim' inquit, 'patres, et intrare, si possim, castra hostium volo, non praedo nec populationum in vicem ultor: maius, si di iuvant, in animo est facinus'. adprobant patres. abdito intra vestem ferro proficiscitur.</p><p><span class="">section 6</span> ubi eo venit, in confertissima turba prope regium tribunal constitit. <span class="">section 7</span> ibi cum stipendium militibus forte daretur, et scriba cum rege sedens pari fere ornatu multa ageret eumque milites vulgo adirent: timens sciscitari, ut Porsinna esset, ne ignorando regem semet ipse aperiret, quis esset, quo temere traxit fortuna facinus, scribam pro rege obtruncat. <span class="">section 8</span> vadentem inde, qua per trepidam turbam cruento mucrone sibi ipse <span class="pagebreak" id="index.xml-pb-d30e568">[Page p.83]</span> fecerat viam, cum concursu ad clamorem facto conprehensum regii satellites retraxissent, ante tribunal regis destitutus, <span class="corr">[tum]</span> quoque inter tantas fortunae minas metuendus magis quam metuens 'Romanus sum' inquit 'civis; <span class="">section 9</span> C. Mucium vocant. hostis hostem occidere volui, nec ad mortem minus animi est, quam fuit ad caedem: <span class="">section 10</span> et facere et pati fortia Romanum est. nec unus in te ego hos animos gessi; longus post me ordo est idem petentium decus. proinde in hoc discrimen, si iuvat, accingere, ut in singulas horas capite dimices tuo, ferrum hostemque in vestibulo habeas regiae. <span class="">section 11</span> hoc tibi iuventus Romana indicimus bellum. nullam aciem, nullum proelium timueris; uni tibi et cum singulis res erit'.</p><p><span class="">section 12</span> cum rex simul ira infensus periculoque conterritus circumdari ignes minitabundus iuberet, <span class="">section 13</span> nisi expromeret propere, quas insidiarum sibi minas per ambages iaceret, 'en tibi' inquit, 'ut sentias, quam vile corpus sit iis, qui magnam gloriam vident', dextramque accenso ad sacrificium foculo inicit. quam cum velut alienato ab sensu torreret animo, prope attonitus miraculo rex cum ab sede sua prosiluisset amoverique ab altaribus iuvenem iussisset, <span class="">section 14</span> 'tu vero abi' inquit, 'in te magis quam in me hostilia ausus. iuberem macte virtute esse, si pro mea patria ista virtus staret; nunc iure belli liberum te intactum inviolatumque hinc dimitto.' <span class="">section 15</span> tunc Mucius quasi remunerans meritum 'quando quidem' inquit 'est apud te virtuti bonos, ut beneficio tuleris a me, quod minis nequisti: trecenti coniuravimus principes iuventutis Romanae, ut in te hac via grassaremur. <span class="">section 16</span> mea prima sors fuit; ceteri, ut cuiusque exciderit primi, quoad te opportunum fortuna dederit, suo quisque tempore aderunt.'</p><p><span class="">chapter 13</span> <span class="">section 1</span> Mucium dimissum, cui postea Scaevolae a clade dextrae manus cognomen inditum, legati a Porsinna Romam secuti sunt; <span class="">section 2</span> adeo moverat eum et primi periculi casus, a quo nihil se praeter errorem insidiatoris <span class="pagebreak" id="index.xml-pb-d30e603">[Page p.84]</span> texisset, et subeunda dimicatio totiens, quot coniurati superessent, ut pacis condiciones ultro ferret Romanis. <span class="">section 3</span> iactatum in condicionibus nequiquam de Tarquiniis in regnum restituendis, magis quia id negare ipse nequiverat Tarquiniis, quam quod negatum iri sibi ab Romanis ignoraret. <span class="">section 4</span> de agro Veientibus restituendo inpetratum, expressaque necessitas obsides dandi Romanis, si Ianiculo praesidium deduci vellent. his condicionibus conposita pace exercitum ab Ianiculo deduxit Porsinna et agro Romano excessit. <span class="">section 5</span> patres C. Mucio virtutis causa trans Tiberim agrum dono dedere, quae postea sunt Mucia prata appellata.</p><p><span class="">section 6</span> ergo ita honorata virtute feminae quoque ad publica decora excitatae, et Cloelia virgo, una ex obsidibus, cum castra Etruscorum forte <span class="corr">[haud]</span> procul ripa Tiberis locata essent, frustrata custodes, dux agminis virginum inter tela hostium Tiberim tranavit sospitesque omnes Romam ad propinquos restituit. <span class="">section 7</span> quod ubi regi nuntiatum est, primo incensus ira oratores Romam misit ad Cloeliam obsidem deposcendam: alias <span class="corr">[haud]</span> magni facere; <span class="">section 8</span> deinde in admirationem versus supra Coclites Muciosque dicere id facinus esse et prae se ferre, quem ad modum, si non dedatur obses, pro rupto foedus se habiturum, sic deditam <span class="italics">intactam</span> inviolatamque ad suos remissurum. <span class="">section 9</span> utrimque constitit fides: et Romani pignus pacis ex foedere restituerunt, et apud regem Etruscum non tuta solum sed honorata etiam virtus fuit, laudatamque virginem parte obsidum se donare dixit; <span class="">section 10</span> ipsa, quos vellet, legeret. productis omnibus elegisse inpubes dicitur, quod et virginitati decorum et consensu obsidum ipsorum probabile erat, <span class="corr">[eam]</span> aetatem potissimum liberari ab hoste, quae maxime opportuna iniuriae esset. <span class="">section 11</span> pace redintegrata Romani novam in femina virtutem novo genere honoris, statua equestri, donavere: in summa sacra via posita virgo insidens equo. <span class="">chapter 14</span> <span class="">section 1</span> huic tam pacatae profectioni ab urbe regis Etrusci <span class="pagebreak" id="index.xml-pb-d30e653">[Page p.85]</span> abhorrens mos traditus ab antiquis usque ad nostram aetatem inter cetera sollemnia manet bona Porsinnae regis vendendi. <span class="">section 2</span> cuius originem moris necesse est aut inter bellum natam esse neque omissam in pace aut a mitiore crevisse principio, quam hic prae se ferat titulus bona hostiliter vendendi. <span class="">section 3</span> proximum vero est ex iis, quae traduntur, Porsinnam discedentem ab Ianiculo castra opulenta convecto ex propinquis ac fertilibus Etruriae arvis commeatu Romanis dono dedisse, inopi <span class="corr">[tum]</span> urbe ab longinqua obsidione; <span class="">section 4</span> ea deinde, ne populo inmisso diriperentur hostiliter, venisse bonaque Porsinnae appellata, gratiam muneris magis significant titulo quam auctionem fortunae regiae, quae ne in potestate quidem populi Romani esset.</p><p><span class="">section 5</span> omisso Romano bello Porsinna, ne frustra in ea loca exercitus adductus videretur, cum parte copiarum filium Arruntem Ariciam oppugnatum mittit. <span class="">section 6</span> primo Aricinos res necopinata perculerat; arcessita deinde auxilia et a Latinis populis et a Cumis tantum spei fecere, ut acie decernere auderent. proelio inito adeo concitato impetu se intulerant Etrusci, ut funderent ipso incursu Aricinos; <span class="">section 7</span> Cumanae cohortes arte adversus vim usae declinavere paululum effuseque praelatos hostes conversis signis ab tergo adortae sunt: ita in medio prope iam victores caesi Etrusci. <span class="">section 8</span> pars perexigua duce amisso, quia nullum propius perfugium erat, Romam inermes et fortuna et specie supplicum delati sunt. <span class="">section 9</span> ibi benigne excepti divisique in hospitia. curatis volneribus alii profecti domos nuntii hospitalium beneficiorum; multos Romae hospitum urbisque caritas tenuit. his locus ad habitandum datus, quem deinde Tuscum vicum appellarunt.</p><p><span class="">chapter 15</span> <span class="">section 1</span> P. Lucretius et P. Valerius Publicola, Sp. Larcius inde et T. Herminius consules facti. eo anno postremum legati a Porsinna de reducendo in regnum Tarquinio venerunt. quibus cum responsum esset missurum ad regem senatum legatos, missi confestim <span class="pagebreak" id="index.xml-pb-d30e685">[Page p.86]</span> honoratissimus quisque e patribus: <span class="">section 2</span> non quin breviter reddi responsum potuerit, non recipi reges, ideo potius delectos patrum ad eum missos, quam legatis eius Romae daretur responsum, sed ut in perpetuum mentio eius rei finiretur, neu in tantis mutuis beneficiis in vicem animi sollicitarentur, cum ille peteret, quod contra libertatem populi Romani esset, Romani, nisi in perniciem suam faciles esse vellent, negarent, cui nihil negatum vellent. <span class="">section 3</span> non in regno populum Romanum, sed in libertate esse. ita induxisse in animum, hostibus potius quam regibus portas patefacere; ea esse vota omnium, ut, qui libertati erit in illa urbe finis, idem urbi sit. <span class="">section 4</span> proinde, si salvam esse vellet Romam, ut patiatur liberam esse, orare.</p><p>rex verecundia victus ' <span class="">section 5</span> quando id certum atque obstinatum est' inquit, 'neque ego obtundam saepius eadem nequiquam agendo, nec Tarquinios spe auxilii, quod nullum in me est, frustrabor. alium hinc, seu bello opus est seu quiete, exilio quaerant locum, ne quid meam vobiscum pacem distineat.' <span class="">section 6</span> dictis facta amiciora adiecit: obsidum quod reliquum erat reddidit, agrum Veientem foedere ad Ianiculum icto ademptum restituit.</p><p><span class="">section 7</span> Tarquinius spe omni reditus incisa exulatum ad generum Mamilium Octavium Tusculum abiit. Romanis pax fida ita cum Porsinna fuit. <span class="">chapter 16</span> <span class="">section 1</span> consules M. Valerius P. Postumius. eo anno bene pugnatum cum Sabinis; <span class="">section 2</span> consules triumpharunt. maiore inde mole Sabini bellum parabant. adversus eos et ne quid simul ab Tusculo, unde, etsi non apertum, suspectum tamen bellum erat, repentini periculi oriretur, P. Valerius quartum T. Lucretius iterum consules facti.</p><p><span class="">section 3</span> seditio inter belli pacisque auctores orta in Sabinis aliquantum inde virium transtulit ad Romanos. namque Attius Clausus, <span class="">section 4</span> cui postea Appio Claudio fuit Romae nomen, cum pacis ipse auctor a turbatoribus <span class="pagebreak" id="index.xml-pb-d30e716">[Page p.87]</span> belli premeretur nec par factioni esset, ab Inregillo, magna clientium comitatus manu, Romam transfugit. his civitas data agerque trans Anienem: <span class="">section 5</span> vetus Claudia tribus additis postea novis tribulibus, qui ex eo venirent agro, appellata. Appius inter patres lectus haud ita multo post in principum dignationem pervenit.</p><p><span class="">section 6</span> consules infesto exercitu in agrum Sabinum profecti cum ita vastatione, dein proelio adflixissent opes hostium, ut diu nihil inde rebellionis timeri posset. triumphantes Romam redierunt. <span class="">section 7</span> P. Valerius, omnium consensu princeps belli pacisque artibus, anno post Agrippa Menenio P. Postumio consulibus moritur, gloria ingenti, copiis familiaribus adeo exiguis, ut funeri sumptus deesset: <span class="">section 8</span> de publico est datus. luxere matronae ut Brutum. eodem anno duae coloniae Latinae, Pometia et Cora, ad Auruncos deficiunt. cum Auruncis bellum initum, fusoque ingenti exercitu, qui se ingredientibus fines consulibus ferociter obtulerat, omne Auruncum bellum Pometiam compulsum est. <span class="">section 9</span> nec magis post proelium quam in proelio a caedibus temperatum est: et caesi aliquanto plures erant quam capti, et captos passim trucidaverunt; ne ab obsidibus quidem, qui trecenti accepti numero erant, ira belli abstinuit. et hoc anno Romae triumphatum.</p><p><span class="">chapter 17</span> <span class="">section 1</span> secuti consules Opiter Verginius Sp. Cassius Pometiam primo vi, deinde vineis aliisque operibus oppugnarunt. <span class="">section 2</span> in quos Aurunci magis iam inexpiabili odio quam spe aliqua aut occasione coorti cum plures igni quam ferro armati excucurrissent, caede incendioque cuncta conplent. <span class="">section 3</span> vineis incensis, multis hostium vulneratis et occisis consulum quoque alterum—sed utrum <span class="strikethrough">nomen</span> , auctores non adiciunt—gravi vulnere ex equo deiectum prope interfecerunt. <span class="">section 4</span> Romam inde male gesta re reditum. inter multos saucios consul spe incerta vitae relatus. interiecto deinde haud magno spatio, quod vulneribus curandis supplendoque exercitui satis esset, cum ira maiore <span class="strikethrough">bellum</span> tum viribus <span class="pagebreak" id="index.xml-pb-d30e750">[Page p.88]</span> etiam auctis Pometiae arma inlata. <span class="">section 5</span> et cum vineis refectis aliaque mole belli iam in eo esset, ut in muros evaderet miles, deditio est facta. <span class="">section 6</span> ceterum nihilo minus foeda dedita urbe, quam si capta foret, <span class="corr">[Aurunci]</span> passi: principes securi percussi, sub corona venierunt coloni alii; <span class="">section 7</span> oppidum dirutum, ager veniit. consules magis ob iras graviter ultas quam ob magnitudinem perfecti belli triumpharunt. <span class="">chapter 18</span> <span class="">section 1</span> insequens annus Postumum Cominium et T. Larcium consules habuit. <span class="">section 2</span> eo anno Romae, cum per ludos ab Sabinorum iuventute per lasciviam scorta raperentur, concursu hominum rixa ac prope proelium fuit, parvaque ex re ad rebellionem spectare res videbatur. super belli Latini metum id quoque accesserat, <span class="">section 3</span> quod triginta iam coniurasse populos concitante Octavio Mamilio satis constabat. <span class="">section 4</span> in hac tantarum expectatione rerum sollicita civitate dictatoris primum creandi mentio orta. sed nec quo anno, nec quibus consulibus, quia ex factione Tarquiniana essent—id quoque enim traditur—, parum creditum sit, nec quis primum dictator creatus sit, satis constat. <span class="">section 5</span> apud veterrimos tamen auctores T. Larcium dictatorem primum, Sp. Cassium magistrum equitum creatos invenio. consulares legere: ita lex iubebat de dictatore creando lata. <span class="">section 6</span> eo magis adducor, ut credam Larcium, qui consularis erat, potius quam M.' Valerium M. filium Volesi nepotem, qui nondum consul fuerat, moderatorem et magistrum consulibus appositum; <span class="">section 7</span> quin, si maxime ex ea familia legi dictatorem vellent, patrem multo potius M. Valerium spectatae virtutis et consularem virum legissent.</p><p><span class="">section 8</span> creato dictatore primum Romae, postquam praeferri secures viderunt, magnus plebem metus incessit, ut intentiores essent ad dicto parendum. neque enim, ut in consulibus, qui pari potestate essent, alterius auxilium, neque provocatio erat neque ullum usquam nisi in cura parendi auxilium.</p><p><span class="">section 9</span> Sabinis etiam creatus Romae dictator eo magis, <span class="pagebreak" id="index.xml-pb-d30e790">[Page p.89]</span> quod propter se creatum crediderant, metum incussit. itaque legatos de pace mittunt. <span class="">section 10</span> quibus orantibus dictatorem senatumque, ut veniam erroris hominibus adulescentibus darent, responsum, ignosci adulescentibus posse, senibus non posse, qui bella ex bellis sererent. actum tamen est de pace, <span class="">section 11</span> inpetrataque foret, si, quod inpensae factum in bellum erat, praestare Sabini — id enim postulatum erat—in animum induxissent. bellum indictum; tacitae indutiae quietum annum tenuere.</p><p><span class="">chapter 19</span> <span class="">section 1</span> consules Ser. Sulpicius M'. Tullius; nihil dignum memoria actum; <span class="">section 2</span> T. Aebutius deinde et C. Vetusius. his consulibus Fidenae obsessae, Crustumeria capta; Praeneste ab Latinis ad Romanos descivit. nec ultra bellum Latinum gliscens iam per aliquot annos dilatum.</p><p><span class="">section 3</span> A. Postumius dictator T. Aebutius magister equitur magnis copiis peditum <span class="">section 4</span> equitumque profecti ad lacum Regillum in agro Tusculano agmini hostium occurrerunt et, quia Tarquinios esse in exercitu Latinorum auditum est, sustineri ira non potuit, quin extemplo confligerent. <span class="">section 5</span> ergo etiam proelium aliquanto quam cetera gravius atque atrocius fuit. non enim duces ad regendam modo consilio rem adfuere, sed suismet ipsi corporibus dimicantes miscuere certamina, nec quisquam procerum ferme hac aut illa ex acie sine vulnere praeter dictatorem Romanum excessit. <span class="">section 6</span> in Postumium prima in acie suos adhortantem instruentemque Tarquinius Superbus, quamquam iam aetate et viribus erat gravior, equum infestus admisit ictusque ab latere concursu suorum receptus in tutum est. <span class="">section 7</span> et ad alterum cornu Aebutius magister equitum in Octavium Mamilium impetum dederat nec fefellit veniens Tusculanum ducem; contra quem et ille concitat equum. tantaque vis infestis venientium hastis fuit, <span class="">section 8</span> ut bracchium Aebutio traiectum sit, Mamilio pectus percussum. hunc quidem in secundam aciem Latini recepere; <span class="">section 9</span> aebutius cum saucio bracchio tenere telum non posset, <span class="pagebreak" id="index.xml-pb-d30e821">[Page p.90]</span> pugna excessit. <span class="">section 10</span> Latinus dux nihil deterritus vulnere proelium ciet et, quia suos perculsos videbat, arcessit cohortem exulum Romanorum, cui L. Tarquini filius praeerat. ea, quo maiore pugnabat ira ob erepta bona patriamque ademptam, pugnam parumper restituit. <span class="">chapter 20</span> <span class="">section 1</span> referentibus iam pedem ab ea parte Romanis M. Valerius, Publicolae frater, conspicatus ferocem iuvenem Tarquinium ostentantem se in prima exulum acie, <span class="">section 2</span> domestica etiam gloria accensus, ut, cuius familiae decus eiecti reges erant, eiusdem interfecti forent, subdit calcaria equo et Tarquinium infesto spiculo petit. Tarquinius retro in agmen suorum infenso cessit hosti. <span class="">section 3</span> Valerium temere invectum in exulum aciem ex transverso quidam adortus transfigit, nec quicquam equitis vulnere equo retardato moribundus Romanus labentibus super corpus armis ad terram defluxit. <span class="">section 4</span> dictator Postumius postquam cecidisse talem virum, exules ferociter citato agmine invehi, <span class="">section 5</span> suos perculsos cedere animadvertit, cohorti suae, quam delectam manum praesidii causa circa se habebat, dat signum, ut, quem suorum fugientem viderint, pro hoste habeant. ita metu ancipiti versi a fuga Romani in hostem et restituta acies. <span class="">section 6</span> cohors dictatoris <span class="corr">[tum]</span> primum proelium iniit; integris corporibus animisque fessos adorti exules caedunt. <span class="">section 7</span> ibi alia inter proceres coorta pugna. imperator Latinus ubi cohortem exulum a dictatore Romano prope circumventam vidit, ex subsidiariis manipulos aliquot in primam aciem secum rapit. <span class="">section 8</span> hos agmine venientes T. Herminius legatus conspicatus interque eos insignem veste armisque Mamilium noscitans tanto vi maiore, quam paulo ante magister equitum, cum hostium duce proelium iniit, <span class="">section 9</span> ut et uno ictu transfixum per latus occiderit <span class="corr">[Mamilium]</span> et ipse inter spoliandum corpus hostis veruto percussus, cum victor in castra esset relatus, inter primam curationem exspiraverit. <span class="">section 10</span> tum ad equites dictator advolat obtestans, <span class="pagebreak" id="index.xml-pb-d30e861">[Page p.91]</span> ut fesso iam pedite descendant ex equis et pugnam capessant. dicto paruere: desiliunt ex equis, provolant in primum et pro antesignanis parmas obiciunt. <span class="">section 11</span> recipit extemplo animum pedestris acies, postquam iuventutis proceres aequato genere pugnae secum partem periculi sustinentes vidit. <span class="">section 12</span> <span class="corr">[tum]</span> demum inpulsi Latini, perculsaque inclinavit acies. equiti admoti equi, ut persequi hostem posset; secuta et pedestris acies. ibi nihil nec divinae nec humanae opis dictator praetermittens aedem Castori vovisse fertur ac pronuntiasse militi praemia, qui primus, qui secundus castra hostium intrasset; tantusque ardor fuit, <span class="">section 13</span> ut eodem impetu, quo fuderant hostem Romani, castra caperent. hoc modo ad lacum Regillum pugnatum est. dictator et magister equitum triumphantes in urbem rediere.</p><p><span class="">chapter 21</span> <span class="">section 1</span> triennio deinde nec certa pax nec bellum fuit. consules Q. Cloelius et T. Larcius, inde A. Sempronius et M. Minucius. his consulibus aedis Saturno dedicata, Saturnalia institutus festus dies. <span class="">section 2</span> A. deinde Postumius et T. Verginius consules facti.</p><p><span class="">section 3</span> hoc demum anno ad Regillum lacum pugnatum apud quosdam invenio: A. Postumium, quia collega dubiae fidei fuerit, se consulatu abdicasse; dictatorem inde factum. <span class="">section 4</span> tanti errores inplicant temporum <span class="italics">rationem</span> aliter apud alios ordinatis magistratibus, ut nec qui consules secundum quos, nec quid quoque anno actum sit, in tanta vetustate non rerum modo sed etiam auctorum digerere possis.</p><p>Ap. Claudius deinde et P. Servilius consules facti. <span class="">section 5</span> insignis hic annus est nuntio Tarquinii mortis. mortuus Cumis, quo se post fractas opes Latinorum ad Aristodemum tyrannum contulerat. eo nuntio erecti patres, erecta plebes. <span class="">section 6</span> sed patribus nimis luxuriosa ea fuit laetitia; plebi, cui ad <span class="corr">[eam]</span> diem summa ope inservitum erat, iniuriae a primoribus fieri coepere. <span class="">section 7</span> eodem anno Signia colonia, quam rex Tarquinius deduxerat, suppleto numero colonorum iterum deducta est. Romae <span class="pagebreak" id="index.xml-pb-d30e907">[Page p.92]</span> tribus una et <span class="corr">[uiginti]</span> factae. aedes Mercuri dedicata est idibus Maiis. <span class="">chapter 22</span> <span class="">section 1</span> cum Volscorum gente Latino bello neque pax neque bellum fuerat; nam et Volsci conparaverant auxilia, quae mitterent Latinis, ni maturatum ab dictatore Romano esset, et maturavit Romanus, ne proelio uno cum Latino Volscoque contenderet. <span class="">section 2</span> hac ira consules in Volscum agrum legiones duxere. Volscos consilii poenam non metuentes necopinata res perculit; armorum inmemores obsides dant trecentos principum a Cora atque Pometia liberos: ita sine certamine inde abductae legiones. <span class="">section 3</span> nec ita multo post Volscis levatis metu suum rediit ingenium; rursus occultum parant bellum Hernicis in societatem armorum adsumptis. <span class="">section 4</span> legatos quoque ad sollicitandum Latium passim dimittunt; sed recens ad Regillum lacum accepta cladis Latinos ira odioque eius, quicumque arma suaderet, ne ab legatis quidem violandis abstinuit: conprehensos Volscos Romam duxere. ibi traditi consulibus, indicatumque est Volscos Hernicosque parare bellum Romanis. <span class="">section 5</span> relata re ad senatum adeo fuit gratum patribus, ut et captivorum sex milia Latinis remitterent et de foedere, quod prope in perpetuum negatum fuerat, rem ad novos magistratus reicerent. enimvero <span class="corr">[tum]</span> Latini gaudere facto; <span class="">section 6</span> pacis auctores in ingenti gloria esse. coronam auream Iovi donum in Capitolium mittunt. cum legatis donoque, qui captivorum remissi ad suos fuerant, magna circumfusa multitudo venit. <span class="">section 7</span> pergunt domos eorum, apud quem quisque servierant; gratias agunt liberaliter habiti cultique in calamitate sua; inde hospitia iungunt. numquam alias ante publice privatimque Latinum nomen Romano imperio coniunctius fuit. <span class="">chapter 23</span> <span class="">section 1</span> sed et bellum Volscum imminebat, et civitas secum ipsa discors intestino inter patres plebemque flagrabat odio, maxime propter nexos ob aes alienum. fremebant se foris pro libertate <span class="">section 2</span> et imperio dimicantes <span class="pagebreak" id="index.xml-pb-d30e946">[Page p.93]</span> domi a civibus captos et oppressos esse, tutioremque in bello quam in pace et inter hostis quam inter civis libertatem plebis esse; invidiamque <span class="corr">[eam]</span> sua sponte gliscentem insignis unius calamitas accendit. <span class="">section 3</span> magno natu quidam cum omnium malorum suorum insignibus se in forum proiecit. <span class="">section 4</span> obsita erat squalore vestis, foedior corporis habitus pallore ac macie perempti; ad hoc promissa barba et capilli efferaverant speciem oris. noscitabatur tamen in tanta deformitate, et ordines duxisse aiebant aliaque militiae decora vulgo miserantes eum iactabant; ipse testes honestarum aliquot locis pugnarum cicatrices adverso pectore ostentabat. <span class="">section 5</span> sciscitantibus, unde ille habitus, unde deformitas, cum circumfusa turba esset prope in contionis modum, Sabino bello ait se militantem, quia propter populationes agri non fructu modo caruerit, sed villa incensa fuerit, direpta omnia, pecora abacta, tributum iniquo suo tempore imperatum, aes alienum fecisse. <span class="">section 6</span> id cumulatum usuris primo se agro paterno avitoque exuisse, deinde fortunis aliis, postremo velut tabem pervenisse ad corpus; ductum se ab creditore non in servitium, sed in ergastulum et carnificinam esse. <span class="">section 7</span> inde ostentare tergum foedum recentibus vestigiis verberum. ad haec visa auditaque clamor ingens oritur. non iam foro se tumultus continet, sed passim totam urbem pervadit. <span class="">section 8</span> nexi, vincti solutique, se undique in publicum proripiunt, inplorant Quiritium fidem. nullo loco deest seditionis voluntarius comes; multis passim agminibus per omnes vias cum clamore in forum curritur.</p><p><span class="">section 9</span> magno cum periculo suo, qui forte patrum in foro erant, in <span class="corr">[eam]</span> turbam inciderunt; <span class="">section 10</span> nec temperatum manibus foret, ni propere consules, P. Servilius et Ap. Claudius, ad conprimendam seditionem intervenissent. at in eos multitudo versa ostentare vincula sua deformitatemque aliam. <span class="">section 11</span> haec se meritos dicere exprobrantes suam quisque alius alibi militiam; postulare multo minaciter magis quam suppliciter, ut senatum vocarent, <span class="pagebreak" id="index.xml-pb-d30e981">[Page p.94]</span> curiamque ipsi futuri arbitri moderatoresque publici consilii circumsistunt. <span class="">section 12</span> pauci admodum patrum, quos casus obtulerat, contracti ab consulibus; ceteros metus non curia modo sed etiam foro arcebat, nec agi quicquam per infrequentiam poterat senatus. <span class="">section 13</span> <span class="corr">[tum]</span> vero eludi atque extrahi se multitudo putare, et patrum qui abessent, non casu, non metu, sed inpediendae rei causa abesse, et consules ipsos tergiversari, nec dubie ludibrio esse miserias suas. <span class="">section 14</span> iam prope erat, ut ne consulum quidem maiestas coerceret iras hominum, cum incerti, morando an veniendo plus periculi contraherent, tandem in senatum veniunt; frequentique <span class="strikethrough">tandem</span> curia non modo inter patres sed ne inter consules quidem ipsos satis conveniebat. <span class="">section 15</span> Appius, vehementis ingenii vir, imperio consulari rem agendam censebat: uno aut altero adrepto quieturos alios; Servilius, lenibus remediis aptior, concitatos animos flecti quam frangi putabat cum tutius <span class="corr">[tum]</span> facilius esse.</p><p><span class="">chapter 24</span> <span class="">section 1</span> inter haec maior alius terror: Latini equites cum tumultuoso advolant nuntio Volscos infesto exercitu ad urbem oppugnandam venire. quae audita—adeo duas ex una civitate discordia fecerat—longe aliter patres ac plebem adfecere. <span class="">section 2</span> <span class="corr">[exsultare]</span> gaudio plebes, ultores superbiae patrum adesse dicere deos; alius alium confirmare, ne nomina darent: cum omnibus potius quam solos perituros; patres militarent, patres arma caperent, ut penes eosdem pericula belli, penes quos praemia essent. <span class="">section 3</span> at vero curia maesta ac trepida ancipiti metu et ab cive et ab hoste Servilium consulem, cui ingenium magis populare erat, orare, ut tantis circumventam terroribus expediret rem publicam. <span class="">section 4</span> <span class="corr">[tum]</span> consul misso senatu in contionem prodit. ibi curae esse patribus ostendit, ut consulatur plebi; ceterum deliberationi de maxima quidem illa, sed tamen parte civitatis metum pro universa re publica intervenisse. nec posse, <span class="">section 5</span> cum hostes prope ad portas essent, bello praeverti quicquam, nec, si sit laxamenti aliquid, aut <span class="pagebreak" id="index.xml-pb-d30e1035">[Page p.95]</span> plebi honestum esse, nisi mercede prius accepta arma pro patria non cepisse, aut patribus satis decorum per metum potius quam postmodo voluntate adflictis civium suorum fortunis consuluisse. <span class="">section 6</span> contioni deinde edicto addidit fidem, quo edixit, ne quis civem Romanum vinctum aut clausum teneret, quo minus ei nominis edendi apud consules potestas fieret, neu quis militis, donec in castris esset, bona possideret aut venderet, liberos nepotesve eius moraretur. <span class="">section 7</span> hoc proposito edicto et qui aderant nexi, profiteri extemplo nomina, et undique ex tota urbe proripientium se ex private, cum retinendi ius creditori non esset, concursus in forum, ut sacramento dicerent, fieri. <span class="">section 8</span> magna ea manus fuit, neque aliorum magis in Volsco bello virtus atque opera enituit. consul copias contra hostem educit; parvo dirimente intervallo castra ponit.</p><p><span class="">chapter 25</span> <span class="">section 1</span> proxima inde nocte Volsci discordia Romana freti, si qua nocturna transitio proditiove fieri posset, temptant castra. sensere vigiles, excitatus exercitus, signo dato concursum est ad arma; <span class="">section 2</span> ita frustra id inceptum Volscis fuit; relicum noctis utrimque quieti datum. postero die prima luce Volsci fossis repletis vallum invadunt. <span class="">section 3</span> iamque ab omni parte munimenta vellebantur, cum consul, quamquam cuncti undique, et nexi ante omnes, ut signum daret, clamabant, experiendi animos militum causa parumper moratus, postquam satis apparebat ingens ardor, dato tandem ad erumpendum signo militem avidum certaminis emittit. <span class="">section 4</span> primo statim incursu pulsi hostes; fugientibus, quoad insequi pedes potuit, terga caesa; eques usque ad castra pavidos egit. mox ipsa castra legionibus circumdatis, cum Volscos inde etiam pavor expulisset, capta direptaque.</p><p><span class="">section 5</span> postero die ad Suessam Pometiam, quo confugerant hostes, legionibus ductis, intra paucos dies oppidum capitur, captum praedae datum. <span class="">section 6</span> inde paulum recreatus egens miles. consul cum maxima gloria sua <span class="pagebreak" id="index.xml-pb-d30e1063">[Page p.96]</span> victorem exercitum Romam reducit. decedentem Romam Ecetranorum Volscorum legati, rebus suis timentes post Pometiam captam, adeunt. his ex senatus consulto data pax, ager ademptus. <span class="">chapter 26</span> <span class="">section 1</span> confestim et Sabini Romanos territavere; tumultus enim fuit verius quam bellum. nocte in urbem nuntiatur est exercitum Sabinum praedabundum ad Anienem amnem pervenisse; ibi passim diripi atque incendi villas. <span class="">section 2</span> missus extemplo eo cum omnibus copiis equitum A.</p><p>Postumius, qui dictator bello Latino fuerat; secutus consul Servilius cum delecta peditum manu. <span class="">section 3</span> plerosque palantes eques circumvenit, nec advenienti peditum agmini restitit Sabina legio; fessi cum itinere <span class="corr">[tum]</span> populatione nocturna, magna pars in villis repleti cibo vinoque, vix fugae quod satis esset virium habuere.</p><p><span class="">section 4</span> nocte una audito perfectoque bello Sabino postero die in magna iam spe undique partae pacis legati Aurunci senatum adeunt, ni decedatur Volsco agro, bellum indicentes. <span class="">section 5</span> cum legatis simul exercitus Auruncorum domo profectus erat; cuius fama <span class="corr">[haud]</span> procul iam ab Aricia visi tanto tumultu concivit Romanos, ut nec consuli ordine patres nec pacatum responsum arma inferentibus arma ipsi capientes dare possent. Ariciam infesto agmine itur, <span class="">section 6</span> nec procul inde cum Auruncis signa conlata proelioque uno debellatum est. <span class="">chapter 27</span> <span class="">section 1</span> fusis Auruncis victor tot intra paucos dies bellis Romanus promissa consulis fidemque senatus expectabat, cum Appius et insita superbia animo et ut collegae vanam faceret fidem, quam asperrime poterat, ius de creditis pecuniis dicere. deinceps et, qui ante nexi fuerant, creditoribus tradebantur et nectebantur alii. <span class="">section 2</span> quod ubi cui militi inciderat, collegam appellabat. concursus ad Servilium fiebat; illius promissa iactabant; illi exprobrabant sua quisque belli merita cicatricesque acceptas. postulabant, ut aut referret ad senatum, aut auxilio esset consul civibus suis, imperator militibus. movebant consulem haec, sed tergiversari res cogebat; <span class="">section 3</span> <span class="pagebreak" id="index.xml-pb-d30e1105">[Page p.97]</span> adeo in alteram causam non collega solum praeceps erat, sed omnis factio nobilium. ita medium se gerendo nec plebis vitavit odium nec apud patres gratiam iniit. <span class="">section 4</span> patres mollem consulem et ambitiosum rati, plebes fallacem; brevique apparuit aequasse eum Appii odium. <span class="corr">[certamen]</span> consulibus inciderat, <span class="">section 5</span> uter dedicaret Mercuri aedem. senatus a se rem ad populum reiecit: utri eorum dedicatio iussu populi data esset, eum praeesse annonae, mercatorum collegium instituere, sollemnia pro pontifice iussit suscipere. <span class="">section 6</span> populus dedicationem aedis dat M. Laetorio, primi pili centurioni, quod facile appareret non tam ad honorem eius, cui curatio altior fastigio suo data esset, factum quam ad consulum ignominiam. <span class="">section 7</span> saevire inde utique consulum alter patresque; sed plebi creverant animi, et longe alia quam primo instituerant via <span class="corr">[grassabantur.]</span> <span class="">section 8</span> desperato enim consulum senatusque auxilio, cum in ius duci debitorem vidissent, undique convolabant. neque decretum exaudiri consulis prae strepitu et clamore poterat, neque, cum decresset, quisquam obtemperabat. <span class="">section 9</span> vi agebatur, metusque omnis et periculum, cum in conspectu consulis singuli a pluribus violarentur, in creditores a debitoribus verterant.</p><p>super haec timor incessit Sabini belli; <span class="">section 10</span> dilectuque decreto nemo nomen dedit, furente Appio et insectante ambitionem collegae, qui populari silentio rem publicam proderet et ad id, quod de credita pecunia ius non dixisset, adiceret, ut ne dilectum quidem ex senatus consulto haberet: <span class="">section 11</span> non esse tamen desertam omnino rem publicam neque proiectum consulare imperium; se unum et suae et patrum maiestatis vindicem fore. cum circumstaret cotidiana <span class="corr">[multitudo]</span> licentia accensa, <span class="">section 12</span> arripi unum insignem ducem seditionum iussit. ille cum a lictoribus iam traheretur, provocavit; nec cessisset provocationi consul, quia non dubium erat populi iudicilm, nisi aegre victa pertinacia foret consilio magis <span class="pagebreak" id="index.xml-pb-d30e1146">[Page p.98]</span> et auctoritate principum quam populi clamore; adeo supererant animi ad sustinendam invidiam. <span class="">section 13</span> crescere inde malum in dies non clamoribus modo apertis, sed, quod multo perniciosius erat, secessione occultisque conloquiis. tandem invisi plebi consules magistrate abeunt, Servilius neutris, Appius patribus mire gratus. <span class="">chapter 28</span> <span class="">section 1</span> A. Verginius inde et T. Vetusius consulatum ineunt. tum vero plebs incerta, quales habitura consules esset, coetus nocturnes, pars Esquiliis, pars in Aventino facere, ne in foro subitis trepidaret consiliis et omnia temere ac fortuito ageret. <span class="">section 2</span> eam rem consules rati, ut erat, perniciosam ad patres deferunt, sed de ea tum consulere ordine non licuit; adeo tumultuose excepta est clamoribus undique et indignatione patrum, si, quod imperio consulari exsequendum esset, invidiam eius consules ad senatum reicerent. <span class="">section 3</span> profecto, si essent in re publica magistratus, nullum futurum fuisse Romae nisi publicum consilium; <span class="">section 4</span> nunc in mille curias contionesque, cum alia <span class="strikethrough">in</span> Esquiliis, alia in Aventino fiant concilia, dispersam et dissipatam esse rem publicam. unum hercule virum—id enim plus esse quam consulem—, qualis Ap. Claudius fuerit, momento temporis discussurum illos coetus fuisse. <span class="">section 5</span> correpti consules cum, quid ergo se facere vellent, nihil enim segnius molliusve, quam patribus placeat, acturos, percunctarentur, decernunt, ut dilectum quam acerrimum habeant: otio lascivire plebem.</p><p>dimisso senatu consules in tribunal escendunt; <span class="">section 6</span> citant nominatim iuniores. cum ad nomen nemo responderet, circumfusa multitudo in contionis modum negare ultra decipi plebem posse; <span class="">section 7</span> numquam unum militem habituros, ni praestaretur fides publica; libertatem unicuique prius reddendam esse quam arma danda, ut pro patria civibusque, non pro dominis pugnent. <span class="">section 8</span> consules, quid mandatum esset a senatu, videbant, sed eorum, qui intra parietes curiae ferociter loquerentur, neminem adesse invidiae suae participem. <span class="pagebreak" id="index.xml-pb-d30e1175">[Page p.99]</span> et apparebat atrox cum plebe certamen. <span class="">section 9</span> prius itaque quam ultima experirentur, senatum iterum consulere placuit. <span class="corr">[tum]</span> vero ad sellas consulum propere convolavere minimus quisque natu patrum, abdicare consulatum iubentes et deponere imperium, ad quod tuendum animus deesset.</p><p><span class="">chapter 29</span> <span class="">section 1</span> utraque re satis experta tum demum consules: 'ne praedictum negetis, patres conscripti, adest ingens seditio. postulamus, ut ii, qui maxime ignaviam increpant, adsint nobis habentibus dilectum. acerrimi cuiusque arbitrio, quando ita placet, rem agemus.' redeunt in tribunal; <span class="">section 2</span> citari nominatim unum ex iis, qui in conspectu erant, dedita opera iubent. cum staret tacitus et circa eum aliquot hominum, ne forte violaretur, constitisset globus, lictorem ad eum consules mittunt. <span class="">section 3</span> quo repulso tum vero indignum facinus esse clamitantes, qui patrum consulibus aderant, devolant de tribunali, ut lictori auxilio essent. <span class="">section 4</span> sed ab lictore nihil aliud quam prendere prohibito cum conversus in patres impetus esset, consulum intercursu rixa sedata est, in qua tamen sine lapide, sine telo plus clamoris atque irarum quam iniuriae fuerat.</p><p><span class="">section 5</span> senatus tumultuose vocatus tumultuosius consulitur quaestionem postulantibus iis, qui pulsati fuerant, decernente ferocissimo quoque non sententiis magis quam clamore et strepitu. <span class="">section 6</span> tandem cum irae resedissent, exprobrantibus consulibus nihilo plus sanitatis in curia quam in foro esse, ordine consuli coepit. <span class="">section 7</span> tres fuere sententiae. P. Verginius rem non vulgabat; de iis tantum, qui fidem secuti P. Servili consulis Volsco, Aurunco Sabinoque militassent bello, agendum censebat. T. Larcius non id tempus esse, <span class="">section 8</span> ut merita tantummodo exsolverentur; totam plebem aere alieno demersam esse, nec sisti posse, ni omnibus consulatur; quin, si alia aliorum sit condicio, accendi magis discordiam quam sedari. <span class="">section 9</span> Ap. Claudius, et natura inmitis et efferatus hinc plebis odio, illinc patrum laudibus, non <span class="pagebreak" id="index.xml-pb-d30e1211">[Page p.100]</span> miseriis ait, sed licentia tantum concitum turbarum, et lascivire magis plebem quam saevire. <span class="">section 10</span> id adeo malum ex provocatione natum; quippe minas esse consulum, non imperium, ubi ad eos, qui una peccaverint, provocare liceat. ' <span class="">section 11</span> agedum' inquit 'dictatorem, a quo provocatio non est, creemus, iam hie, quo nunc omnia ardent, conticiscet furor. <span class="">section 12</span> pulset <span class="corr">[tum]</span> mihi lictorem, qui sciet ius de tergo vitaque sua penes unum illum esse, cuius <span class="corr">[maiestatem]</span> violarit.' <span class="">chapter 30</span> <span class="">section 1</span> multis, ut erat, horrida et atrox videbatur Appi sententia; rursus Vergini Larcique exemplo haud salubres, uti Larci putabant esse ear, quae totam fidem tolleret. medium maxime et moderatum utroque consilium Vergini habebatur; <span class="">section 2</span> sed factione respectuque rerum privatarum, quae semper offecere officientque publicis consiliis, Appius vicit, ac prope fuit, ut dictator ille idem crearetur; <span class="">section 3</span> quae res utique alienasset plebem periculosissimo tempore, cum Volsci Aequique et Sabini forte una omnes in armis essent. <span class="">section 4</span> sed curae fuit consulibus et senioribus patrum, ut imperio suo vehemens <span class="italics">magistratus</span> mansueto permitteretur ingenio. M.' Valerium dictatorem Volesi filium creant. <span class="">section 5</span> plebes etsi adversus se creatum dictatorem videbat, tamen, cum provocationem fratris lege haberet, nihil ex ea familia triste nec superbum timebat. <span class="">section 6</span> edictum deinde a dictatore propositum confirmavit animos Servili fere consulis edicto conveniens; sed et homini et potestati melius rati credi omisso certamine nomina dedere. quantus nunquam ante exercitus, <span class="">section 7</span> legiones decem effectae; ternae inde datae consulibus, quattuor dictator usus. <span class="corr">[nec]</span> iam poterat bellum differri. <span class="">section 8</span> aequi Latinum agrum invaserant. oratores Latinorum ab senatu petebant, ut aut mitterent subsidium aut se ipsos tuendorum finium causa capere arma sinerent. <span class="">section 9</span> tutius visum est defendi inermes Latinos quam pati retractare arma. Vetusius consul missus est. is finis populationibus <span class="pagebreak" id="index.xml-pb-d30e1263">[Page p.101]</span> fuit. cessere Aequi campis locoque magis quam armis freti summis se iugis montium tutabantur.</p><p><span class="">section 10</span> alter consul in Volscos profectus, ne et ipse tereret tempus, vastandis maxime agris hostem ad conferenda propius castra dimicandumque acie excivit. <span class="">section 11</span> medio inter castra campo ante suum quisque vallum infestis signis constitere. multitudine aliquantum Volsci superabant; itaque effusi et contemptim pugnam iniere. consul Romanus nec promovit aciem, <span class="">section 12</span> nec clamorem reddi passus defixis pilis stare suos iussit: ubi ad manum venisset hostis, <span class="corr">[tum]</span> coortos tota vi gladiis rem gerere. <span class="">section 13</span> Volsci cursu et clamore fessi cum se velut stupentibus metu intulissent Romanis, postquam inpressionem sensere ex adverso factam et ante oculos micare gladios, haud secus, quam si in insidias incidissent, turbati vertunt terga; et ne ad fugam quidem satis virium fuit, quia cursu in proelium ierant. <span class="">section 14</span> Romani contra, quia principio pugnae quieti steterant, vigentes corporibus, facile adepti fessos et castra impetu ceperunt et castris exutum hostem Velitras persecuti uno agmine victores cum victis in urbem inrupere; <span class="">section 15</span> plusque ibi sanguinis promiscua omnium generum caede quam in ipsa dimicatione factum. paucis data venia, qui inermes in deditionem venerunt.</p><p><span class="">chapter 31</span> <span class="">section 1</span> dum haec in Volscis geruntur, dictator Sabinos, ubi longe plurimum belli fuerat, fundit fugatque, exuit castris. <span class="">section 2</span> equitatu inmisso mediam turbaverat hostium aciem, quam, dum se cornua latius pandunt, parum apte <span class="italics">instructis</span> introrsum ordinibus <span class="strikethrough">aciem</span> firmaverant; turbatos pedes invasit. eodem impetu castra capta debellatumque est. <span class="">section 3</span> post pugnam ad Regillum lacum non alia illis annis pugna clarior fuit. dictator triumphans urbem invehitur. super solitos honores locus in circo ipsi posterisque ad spectaculum datus, sella eo loco curulis posita.</p><p>Volscis devictis Veliternus ager ademptus; <span class="">section 4</span> Velitras coloni ab urbe missi; et * colonia deducta. cum Aequis <span class="pagebreak" id="index.xml-pb-d30e1307">[Page p.102]</span> post aliquando pugnatum est' invito quidem consule, quia loco iniquo subeundum erat ad hostes; <span class="">section 5</span> sed milites extrahi rem criminantes, ut dictator, priusquam ipsi redirent in urbem, magistratu abiret, inritaque, sicut ante consulis, promissa eius caderent, perpulere, ut forte temere in adversos montes agmen erigeret. <span class="">section 6</span> id male commissum ignavia hostium in bonum vertit, qui, priusquam ad coniectum teli veniretur, obstupefacti audacia Romanorum relictis castris, quae munitissimis tenuerant locis, in aversas valles desiluere; ubi satis praedae et victoria incruenta fuit.</p><p><span class="">section 7</span> ita trifariam re bello bene gesta, de domesticarum rerum eventu nec patribus nec plebi cura decesserat; tanta cum gratia tum arte praeparaverant faeneratores, quae non modo plebem, sed ipsum etiam dictatorem frustrarentur. <span class="">section 8</span> namque Valerius post Vetusi consulis reditum omnium actionum in senatu primam habuit pro victore populo rettulitque, quid de nexis fieri placeret. <span class="">section 9</span> quae cum reiecta relatio esset, 'non placeo' inquit 'concordiae auctor; optabitis, mediusfidius, propediem, ut mei similes Romana plebes patronos habeat. quod ad me attinet, neque frustrabor ultra cives meos neque ipse frustra dictator ero. <span class="">section 10</span> discordiae intestinae, bellum externum fecere, ut hoc magistratu egeret res publica; pax foris parta est, domi inpeditur; privatus potius <span class="corr">[quam]</span> dictator seditioni interero.' ita curia egressus dictatura se abdicavit. <span class="">section 11</span> apparuit causa plebi, suam vicem indignantem magistratu abisse: itaque velut persoluta fide, quoniam per eum non stetisset, quin praestaretur, decedentem domum cum favore ac laudibus prosecuti sunt. <span class="">chapter 32</span> <span class="">section 1</span> <span class="corr">[timor]</span> inde patres incessit, ne, si dimissus exercitus foret, rursus coetus occulti coniurationesque fierent. itaque, quamquam per dictatorem dilectus habitus esset, tamen, quoniam in consulum verba iurassent, sacramento teneri militem rati, per causam renovati ab Aequis belli educi ex urbe legiones iussere. quo <span class="pagebreak" id="index.xml-pb-d30e1343">[Page p.103]</span> facto maturata est seditio. <span class="">section 2</span> et primo agitatum dicitur de consulum caede, ut solverentur sacramento; doctos deinde nullam scelere religionem exsolvi, Sicinio quodam auctore iniussu consulum in Sacrum montem secessisse—trans Anienem amnem est, tria ab urbe milia passuum; <span class="">section 3</span> ea frequentior fama est quam, cuius Piso auctor est, in Aventinum secessionem factam esse —; <span class="">section 4</span> ibi sine ullo duce vallo fossaque communitis castris quieti, rem nullam nisi necessariam ad victum sumendo, per aliquot dies neque lacessiti neque lacessentes sese tenuere.</p><p><span class="">section 5</span> Pavor ingens in urbe, metuque mutuo suspensa erant omnia. timere relicta ab suis plebes violentiam patrum; timere patres residem in urbe plebem, incerti, manere eam an abire mallent. <span class="">section 6</span> quamdiu autem tranquillam, quae secesserit, multitudinem fore? <span class="">section 7</span> quid futurum deinde, si quod externum interim bellum existat? nullam profecto nisi in concordia civium spem reliquam ducere; <span class="">section 8</span> eam per aequa, per iniqua reconciliandam civitati esse. placuit igitur oratorem ad plebem mitti Menenium Agrippam, facundum virum et, quod inde oriundus erat, plebi carum. is intromissus in castra prisco illo dicendi et horrido modo nihil aliud quam hoc narrasse fertur: <span class="">section 9</span> tempore, quo in homine non, ut nunc, omnia in unum consentientia, sed singulis membris suum cuique consilium, suus sermo fuerit, indignatas reliquas partes sua cura, suo labore ac ministerio ventri omnia quaeri, ventrem in medio quietum nihil aliud quam datis voluptatibus frui; <span class="">section 10</span> conspirasse inde, ne manus ad os cibum ferrent, nec os acciperet datum, nec dentes conficerent. hac ira dum ventrem fame domare vellent, ipsa una membra totumque corpus ad extremam tabem venisse. <span class="">section 11</span> inde apparuisse ventris quoque haud segne ministerium esse, nec magis aliquam alere eum, reddentem in omnis corporis partes hunc, quo vivimus vigemusque, divisum pariter in venas, maturum confecto cibo sanguinem. <span class="pagebreak" id="index.xml-pb-d30e1369">[Page p.104]</span> conparando hinc, <span class="">section 12</span> quam intestina corporis seditio similis esset irae plebis in patres, flexisse mentes hominum. <span class="">chapter 33</span> <span class="">section 1</span> agi deinde de concordia coeptum concessumque in condiciones, ut plebi sui magistratus essent sacrosancti, quibus auxilii latio adversus consules esset, neve cui patrum capere eum magistratum liceret. <span class="">section 2</span> ita tribuni plebei creati duo, C. Licinius et L. Albinus. hi tres collegas sibi creaverunt; in his Sicinium fuisse <span class="italics">constat,</span> seditionis auctorem; de duobus, qui fuerint, minus convenit: <span class="">section 3</span> sunt, qui duos tantum in Sacro monte creatos tribunos esse dicant ibique sacratam legem latam.</p><p>per secessionem plebis Sp. Cassius et Postumus Cominius consulatum inierant. <span class="">section 4</span> his consulibus cum Latinis populis ictum foedus. ad id feriendum consul alter Romae mansit; alter ad Volscum bellum missus Antiates Volscos fundit fugatque, conpulsos in oppidum Longulam persecutus moenibus potitur. <span class="">section 5</span> inde protinus Poluscam, item Volscorum, cepit; tum magna vi adortus est Coriolos.</p><p>erat tum in castris inter primores iuvenum Cn. Marcius, adulescens et consilio et manu promptus, cui cognomen postea Coriolano fuit. <span class="">section 6</span> cum subito exercitum Romanum Coriolos obsidentem atque in oppidanos, quos intus clausos habebat, intentum sine ullo metu extrinsecus inminentis belli Volscae legiones profectae ab Antio invasissent, eodemque tempore ex oppido erupissent hostes, forte in statione Marcius fuit. <span class="">section 7</span> is cum delecta militum manu non modo impetum erumpentium retudit, sed per patentem portam ferox inrupit in proxima urbis caedeque facta ignem temere arreptum inminentibus muro aedificiis iniecit. <span class="">section 8</span> clamor inde oppidanorum mixtus muliebri puerilique ploratu ad terrorem, ut solet, primum orto et Romanis auxit animum et turbavit Volscos, utpote capta urbe, cui ad ferendam opem venerant. <span class="">section 9</span> ita fusi Volsci Antiates, <span class="pagebreak" id="index.xml-pb-d30e1401">[Page p.105]</span> Corioli oppidum captum; tantumque sua laude obstitit famae consulis Marcius, ut, nisi foedus cum Latinis <span class="italics">in</span> columna aenea insculptum monumento esset, ab Sp. Cassio uno, quia collega afuerat, ictum, Postumum <span class="corr">[Cominium]</span> bellum gessisse cum Volscis memoria cessisset.</p><p><span class="">section 10</span> eodem anno Agrippa Menenius moritur, vir omni vita pariter patribus ac plebi carus, post secessionem carior plebi factus. <span class="">section 11</span> huic interpreti arbitroque concordiae civium, legato patrum ad plebem, reductori plebis Romanae in urbem sumptus funeri defuit; extulit eum plebs sextantibus conlatis in capita.</p><p><span class="">chapter 34</span> <span class="">section 1</span> consules deinde T. Geganius P. Minucius facti. eo anno, cum et foris quieta omnia a bello essent et domi sanata discordia, <span class="">section 2</span> aliud multo gravius malum civitatem invasit, caritas primum annonae ex incultis per secessionem plebis agris, fames deinde, qualis clausis solet. <span class="">section 3</span> ventumque ad interitum servitiorum utique et plebis esset, ni consules providissent dimissis passim ad frumentum coemendum non in Etruriam modo dextris ab Ostia litoribus laevoque per Volscos mari usque ad Cumas, sed <span class="strikethrough">quaesitum</span> in Siciliam quoque; adeo finitimorum odia longinquis coegerant indigere auxiliis. <span class="">section 4</span> frumentum Cumis cum coemptum esset, naves pro bonis Tarquiniorum ab Aristodemo tyranno, qui heres erat, retentae sunt; in Volscis Pomptinoque ne emi quidem potuit; periculum quoque ab impetu hominum ipsis frumentatoribus fuit; <span class="">section 5</span> ex Tuscis frumentum Tiberi venit; eo sustentata est plebs. incommodo bello in tam artis commeatibus vexati forent, ni Volscos iam moventes arma pestilentia ingens invasisset. <span class="">section 6</span> ea clade conterritis hostium animis, ut etiam, ubi ea remisisset, terrore aliquo tenerentur, et Velitris auxere numerum colonorum Romani et Norbam in montis novam coloniam, quae arx in Pomptino esset, miserunt.</p><p>M. Minucio deinde <span class="">section 7</span> et A. Sempronio consulibus magna <span class="pagebreak" id="index.xml-pb-d30e1443">[Page p.106]</span> vis frumenti ex Sicilia advecta, agitatumque in senatu, quanti plebi daretur. <span class="">section 8</span> multi venisse tempus premendae plebis putabant recuperandique iura, quae extorta secessione ac vi patribus essent. <span class="">section 9</span> in primis Marcius Coriolanus, hostis tribuniciae potestatis, 'si annonam' inquit 'veterem volunt, ius pristinum reddant patribus. cur ego plebeios magistratus, cur Sicinium potentem video sub iugum missus, tamquam ab latronibus redemptus? <span class="">section 10</span> egone has indignitates diutius patiar quam necesse est? Tarquinium regem qui non tulerim, Sicinium feram? secedat nunc, avocet plebem; patet via in Sacrum montem aliosque colles. rapiant frumenta ex agris nostris, quem ad modum tertio anno <span class="italics">ante</span> rapuere; fruantur annona, quam furore suo fecere. <span class="">section 11</span> audeo dicere hoc malo domitos ipsos potius cultores agrorum fore, quam ut armati per secessionem coli prohibeant.' <span class="">section 12</span> <span class="corr">[haud]</span> tam facile dictu est, faciendumne fuerit, quam potuisse arbitror fieri, ut condicionibus laxandi annonam et tribuniciam potestatem et omnia invitis iura inposita patres demerent sibi. <span class="">chapter 35</span> <span class="">section 1</span> et senatui nimis atrox visa sententia est, et plebem ira prope armavit: fame se iam sicut hostes peti, cibo victuque fraudari; peregrinum frumentum, quae sola alimenta ex insperato fortuna dederit, ab ore rapi, nisi Cn. Marcio vincti dedantur tribuni, nisi de tergo plebis Romanae satisfiat. eum sibi carnificem novum exortum, qui aut mori aut servire iubeat. <span class="">section 2</span> in exeuntem e curia impetus factus esset, ni peropportune tribuni diem dixissent. ibi ira est suppressa: se iudicem quisque, se dominum vitae necisque inimici factum videbat. <span class="">section 3</span> contemptim primo Marcius audiebat minas tribunicias: auxilii, non poenae ius datum illi potestati, plebisque non patrum tribunos esse. sed adeo infensa erat coorta plebs, ut unius poena defungendum esset patribus. <span class="">section 4</span> restiterunt tamen adversae invidiae usique sunt qua suis quisque, qua totius ordinis viribus. ac primo temptata res est, si dispositis clientibus absterrendo <span class="pagebreak" id="index.xml-pb-d30e1476">[Page p.107]</span> singulos a coitionibus conciliisque disicere rem possent. <span class="">section 5</span> universi deinde processere—quidquid erat patrum, reos diceres—precibus plebem exposcentes, unum sibi civem, unum senatorem, si innocentem absolvere nollent, pro nocente donarent. <span class="">section 6</span> ipse cum die dicta non adesset, perseveratum in ira est. damnatus absens in Volscos exulatum abiit minitans patriae hostilesque iam tum spiritus gerens.</p><p>Venientem Volsci benigne excepere benigniusque in dies colebant, quo maior ira in suos eminebat, crebraeque nunc querellae, nunc minae percipiebantur. hospitio utebatur Atti Tulli. <span class="">section 7</span> longe is tum princeps Volsci nominis erat Romanisque semper infestus. ita cum alterum vetus odium, alterum ira recens stimularet, consilia conferunt de Romano bello. <span class="">section 8</span> <span class="corr">[haud]</span> facile credebant plebem suam inpelli posse, ut totiens infeliciter temptata arma caperent: multis saepe bellis, pestilentia postremo amissa iuventute fractos spiritus esse; arte agendum in exoleto iam vetustate odio, <span class="corr">[ut]</span> recenti aliqua ira exacerbarentur animi.</p><p><span class="">chapter 36</span> <span class="">section 1</span> ludi forte ex instauratione magni Romae parabantur. instaurandi haec causa fuerat: ludis mane servum quidam pater familiae nondum commisso spectaculo sub furca caesum medio egerat circo; coepti inde ludi, velut ea res nihil ad religionem pertinuisset. <span class="">section 2</span> haud ita multo post T. Latinio, de plebe homini, somnium fuit: visus Iuppiter dicere sibi ludis praesultatorem displicuisse; <span class="">section 3</span> nisi magnifice instaurarentur ii ludi, periculum urbi fore; iret, ea consulibus nuntiaret. quamquam <span class="corr">[haud]</span> sane liber erat religione animus, verecundia tamen maiestatis magistratuum <span class="italics">cum</span> timore vicit, ne in ora hominum pro ludibrio abiret. <span class="">section 4</span> magno illi ea cunctatio stetit; filium namque intra paucos dies amisit. cuius repentinae cladis ne causa dubia esset, aegro animi eadem illa in somnis obversata species visa est rogitare, satin magnam spreti numinis haberet mercedem; maiorem instare, ni eat propere ac nuntiet <span class="pagebreak" id="index.xml-pb-d30e1522">[Page p.108]</span> consulibus. <span class="">section 5</span> iam praesentior res erat. cunctantem tamen ac prolatantem ingens vis morbi adorta est debilitate subita. <span class="">section 6</span> <span class="corr">[tunc]</span> enimvero deorum ira admonuit. fessus igitur malis praeteritis instantibusque consilio propinquorum adhibito cum visa atque audita et obversatum totiens somno Iovem, minas irasque caelestes repraesentatas casibus suis exposuisset, consensu inde <span class="corr">[haud]</span> dubio omnium, qui aderant, in forum ad consules lectica defertur. <span class="">section 7</span> inde in curiam iussu consulum delatus eadem illa cum patribus ingenti omnium admiratione enarrasset, ecce aliud miraculum: <span class="">section 8</span> qui captus omnibus membris delatus in curiam esset, eum functum officio pedibus suis domum redisse traditum memoriae est. <span class="">chapter 37</span> <span class="">section 1</span> ludi quam amplissimi ut fierent, senatus decrevit. ad eos ludos auctore Attio Tullio vis magna Volscorum venit. <span class="">section 2</span> priusquam committerentur ludi, Tullius, ut domi compositum cum Marcio fuerat, ad consules venit; dicit esse, quae secreto agere de re publica velit. arbitris remotis 'invitus' inquit, <span class="">section 3</span> 'quod sequius sit, de meis civibus loquor, non tamen admissum quicquam ab iis criminatum venio, sed cautum, ne admittant. <span class="">section 4</span> nimio plus quam vellem nostrorum ingenia sunt mobilia. <span class="">section 5</span> multis id cladibus sensimus, quippe qui non nostro merito, sed vestra patientia incolumes simus. magna hic <span class="corr">[nunc]</span> Volscorum <span class="corr">[multitudo]</span> est; ludi sunt; spectaculo intenta civitas erit. <span class="">section 6</span> memini, quid per eandem occasionem ab Sabinorum iuventute in hac urbe commissum sit; horret animus, ne quid inconsulte ac temere fiat. haec nostra vestraque causa prius dicenda vobis, consules, ratus sum. <span class="">section 7</span> quod ad me attinet, extemplo hinc domum abire in animo est, ne cuius facti dictive contagione praesens violer.' haec locutus abiit.</p><p><span class="">section 8</span> consules cum ad patres rem dubiam sub auctore certo detulissent, auctor magis, ut fit, quam res ad praecavendum vel ex supervacuo movit; factoque senatus consulto, ut urbe excederent Volsci, praecones <span class="pagebreak" id="index.xml-pb-d30e1579">[Page p.109]</span> dimittuntur, qui omnes eos proficisci ante noctem iuberent. <span class="">section 9</span> ingens pavor primo discurrentis ad suas res tollendas in hospitia perculit; proficiscentibus deinde indignatio oborta, se ut consceleratos contaminatosque ab ludis, festis diebus, coetu quodam modo hominum deorumque abactos esse.</p><p><span class="">chapter 38</span> <span class="">section 1</span> cum prope continuato agmine irent, praegressus Tullius ad caput Ferentinum, ut quisque veniret, primores eorum excipiens querendo indignandoque, et eos ipsos sedulo audientes secunda irae verba et per eos multitudinem aliam in subiectum viae campum deduxit. <span class="">section 2</span> ibi in contionis modum orationem exorsus veteres populi Romani iniurias cladesque gentis Volscorum <span class="italics">commemoravit. turn</span> 'ut omnia' inquit 'obliviscamini alia, hodiernam hanc contumeliam quo tandem animo fertis, qua per nostram ignominiam ludos commisere? <span class="">section 3</span> an non sensistis triumphatum hodie de vobis esse? vos omnibus, civibus peregrinis, tot finitimis populis spectaculo abeuntes fuisse, vestras coniuges, vestros liberos traductos per ora hominum? <span class="">section 4</span> quid eos, qui audivere vocem praeconis, quid, qui nos videre abeuntus, quid eos, qui huic ignominioso agmini fuere obvii, existimasse putatis, nisi aliquod profecto nefas esse, quod, si intersimus spectaculo, violaturi simus ludos piaculumque merituri, ideo nos ab sede piorum, coetu concilioque abigi? <span class="">section 5</span> quid deinde? illud non succurrit, vivere nos, quod maturarimus proficisci? si hoc profectio et non fuga est. et hanc urbem vos non hostium ducitis, ubi si unum diem morati essetis, moriendum omnibus fuit? <span class="">section 6</span> bellum vobis indictum est, magno eorum malo, qui indixere, si viri estis.' ita et sua sponte irarum pleni et incitati domos inde digressi sunt instigandoque suos quisque populos effecere, ut omne Volscum nomen deficeret.</p><p><span class="">chapter 39</span> <span class="">section 1</span> imperatores ad id bellum de omnium populorum sententia lecti Attius Tullius et Cn. Marcius, exul Romanus, in quo aliquanto plus spei repositum. <span class="">section 2</span> quam <span class="pagebreak" id="index.xml-pb-d30e1612">[Page p.110]</span> spem nequaquam fefellit, ut facile appareret ducibus validiorem quam exercitu rem Romanam esse. Cerceios profectus primum colonos inde Romanos expulit liberamque <span class="corr">[eam]</span> urbem Volscis tradidit; <span class="">section 3</span> inde in Latinam viam transversis tramitibus transgressurus Satricum, Longulam, Poluscam, Coriolos, Mugillam—haec Romanis—oppida ademit; <span class="">section 4</span> inde Lavinium recepit'; tum deinceps Corbionem, Vitelliam, Trebium, Lavicos, Pedum cepit. <span class="">section 5</span> postremum ad urbem a Pedo ducit et ad fossas Cluilias quinque ab urbe milia passuum castris positis populatur inde agrum Romanum custodibus inter populatores missis, <span class="">section 6</span> qui patriciorum agros intactos servarent, sive infensus plebi magis, sive ut discordia inde inter patres plebemque oreretur. <span class="">section 7</span> quae profecto orta esset—adeo tribuni iam ferocem per se plebem criminando in primores civitatis instigabant—, sed externus timor, maximum concordiae vinculum, quamvis suspectos infensosque inter se iungebat animos. id modo non conveniebat, <span class="">section 8</span> quod senatus consulesque nusquam alibi spem quam in armis ponebant, plebes omnia quam bellum malebat.</p><p>Sp. Nautius iam et Sex. <span class="">section 9</span> Furius consules erant. eos recensentes legiones, praesidia per muros aliaque, in quibus stationes vigiliasque esse placuerat, loca distribuentis multitudo ingens pacem poscentium primum seditioso clamore conterruit, deinde vocare senatum, referre de legatis ad Cn. Marcium mittendis coegit. acceperunt relationem patres, <span class="">section 10</span> postquam apparuit labare plebis animos, missique de pace ad Marcium oratores. atrox responsum rettulerunt: <span class="">section 11</span> si Volscis ager redderetur, posse agi de pace; si praeda belli per otium frui velint, memorem se et civium iniuriae et hospitum beneficii adnisurum, ut appareat exilio sibi inritatos, non fractos animos esse. <span class="">section 12</span> iterum deinde iidem missi non recipiuntur in castra. sacerdotes quoque suis insignibus velatos isse supplices ad castra hostium traditum est; nihilo magis quam legatos flexisse animum. <span class="pagebreak" id="index.xml-pb-d30e1643">[Page p.111]</span> <span class="">chapter 40</span> <span class="">section 1</span> tum matronae ad Veturiam, matrem Coriolani, Volumniamque uxorem frequentes coeunt. id publicum consilium an muliebris timor fuerit, parum convenit; <span class="">section 2</span> pervicere certe, ut et Veturia, magno natu mulier, et Volumnia duos parvos ex Marcio ferens filios secum in castra hostium irent, et, quoniam armis viri defendere urbem non possent, mulieres precibus lacrimisque defenderent.</p><p><span class="">section 3</span> ubi ad castra ventum est nuntiatumque Coriolano est adesse ingens mulierum agmen, primo, ut qui nec publica maiestate in legatis nec in sacerdotibus tanta offusa oculis animoque religione motus esset, multo obstinatior adversus lacrimas muliebres erat. <span class="">section 4</span> dein familiarium quidam, qui insignem maestitia inter ceteras cognoverat Veturiam inter nurum nepotesque stantem, 'nisi me frustrantur' inquit oculi, mater tibi coniunxque et liberi adsunt'. <span class="">section 5</span> Coriolanus prope ut amens consternatus ab sede sua cum ferret matri obviae <span class="corr">[complexum]</span> , <span class="corr">[mulier]</span> in iram ex precibus versa 'sine, priusquam <span class="corr">[complexum]</span> accipio, sciam' inquit, 'ad hostem an ad filium venerim, captiva materne in castris tuis sim. <span class="">section 6</span> in hoc me longa vita et infelix senecta traxit, ut exulem te, deinde hostem viderem? potuisti populari hanc terram, quae te genuit atque aluit? <span class="">section 7</span> non tibi quamvis infesto animo et minaci <span class="strikethrough">perveneras</span> ingredienti fines ira cecidit? non, cum in conspectu Roma fuit, succurrit 'intra illa moenia domus ac penates mei sunt, <span class="">section 8</span> mater, coniunx liberique'? ergo ego nisi peperissem, Roma non oppugnaretur; nisi filium haberem, libera in libera patria mortua essem. sed ego nihil iam pati nec tibi turpius nec mihi miserius possum nec, ut sim miserrima, diu futura sum; <span class="">section 9</span> de his videris, quos, si pergis, aut inmatura mors aut longa servitus manet.' uxor deinde ac liberi amplexi, fletusque ab omni turba mulierum ortus et conploratio sui patriaeque fregere tandem virum. <span class="">section 10</span> <span class="corr">[complexus]</span> inde suos dimittit; ipse retro ab urbe castra movit. <span class="pagebreak" id="index.xml-pb-d30e1699">[Page p.112]</span> <span class="corr">[abductis]</span> deinde legionibus ex agro Romano invidia rei oppressum perisse tradunt alii alio leto. apud Fabium, longe antiquissimum auctorem, usque ad senectutem vixisse eundem invenio; <span class="">section 11</span> refert certe hanc saepe eum exacta aetate usurpasse vocem, multo miserius seni exilium esse. non inviderunt laude sua mulieribus viri Romani—adeo sine obtrectatione gloriae alienae vivebatur— <span class="">section 12</span> , monumentoque quod esset, templum Fortunae muliebri aedificatum dedicatumque est.</p><p>rediere deinde Volsci adiunctis Aequis in agrum Romanum, sed Aequi Attium Tullium <span class="corr">[haud]</span> ultra tulere ducem. <span class="">section 13</span> <span class="corr">[hinc]</span> ex certamine, Volsci Aequine imperatorem coniuncto exercitui darent, seditio, deinde atrox proelium ortum. ibi fortuna populi Romani duos hostium exercitus haud minus pernicioso quam pertinaci certamine confecit.</p><p><span class="">section 14</span> <span class="corr">[consules]</span> T. Sicinius et C. Aquilius. Sicinio Volsci, Aquilio Hernici—nam ii quoque in armis erant — provincia evenit. eo anno Hernici devicti; cum Volscis aequo Marte discessum est. <span class="">chapter 41</span> <span class="">section 1</span> Sp. Cassius deinde et Proculus Verginius consules facti. cum Hernicis foedus ictum; agri partes duae ademptae. inde dimidium Latinis, dimidium plebi divisurus consul Cassius erat. <span class="">section 2</span> adiciebat huic muneri agri aliquantum, quem publicum possideri a privatis criminabatur. id multos quidem patrum, ipsos possessores, periculo rerum suarum terrebat; sed et publica patribus sollicitudo inerat, largitione consulem periculosas libertati opes struere. <span class="">section 3</span> <span class="corr">[tum]</span> primum lex agraria promulgata est, numquam deinde usaue ad hanc memoriam sine maximis motibus rerum agitata. <span class="">section 4</span> consul alter largitioni resistebat auctoribus patribus nec omni plebe adversante, quae primo coeperat fastidire munus vulgatum: <span class="">section 5</span> a civibus abisse in socios; saepe deinde et Verginium consulem in contionibus velut vaticinantem audiebat, pestilens collegae munus esse, agros illos servitutem <span class="pagebreak" id="index.xml-pb-d30e1756">[Page p.113]</span> iis, qui acceperint, laturos, regno viam fieri. quid ita enim adsumi socios et nomen Latinum? <span class="">section 6</span> quid attinuisse Hernicis, paulo ante hostibus, capti agri partem tertiam reddi, nisi ut eae gentes pro Coriolano ducem Cassium habeant?</p><p>popularis iam esse dissuasor <span class="">section 7</span> et intercessor legis agrariae coeperat. uterque deinde consul certatim plebi indulgere. Verginius dicere passurum se adsignari agros, dum ne cui nisi civi Romano adsignentur; <span class="">section 8</span> Cassius, quia in agraria largitione ambitiosus in socios eoque civibus vilior erat, ut alio munere sibi reconciliaret civium animos, iubere pro Siculo frumento pecuniam acceptam retribui populo. <span class="">section 9</span> id vero haud secus quam praesentem mercedem regni aspernata plebes; adeo propter suspicionem insitam animis hominum regni, velut abundarent omnia, munera eius respuebantur. <span class="">section 10</span> quem, ubi primum magistratu abiit, damnatum necatumque constat. sunt, qui patrem auctorem eius supplicii ferant: eum cognita domi causa verberasse ac necasse peculiumque filii Cereri consecravisse; signum inde factum esse et inscriptum 'ex Cassia familia datum.' <span class="">section 11</span> invenio apud quosdam, idque propius fidem est, a quaestoribus Caesone Fabio et L. Valerio diem dictam perduellionis, damnatumque populi iudicio, dirutas publice aedes. ea est area ante Telluris aedem. ceterum, <span class="">section 12</span> sive illud domesticum sive publicum fuit iudicium, damnatur Ser. Cornelio Q. Fabio consulibus.</p><p><span class="">chapter 42</span> <span class="">section 1</span> haud diuturna ira populi in Cassium fuit. dulcedo agrariae legis ipsa per se dempto auctore subibat animos, accensaque ea cupiditas est malignitate patrum, qui devictis eo anno Volscis Aequisque militem praeda fraudavere. <span class="">section 2</span> quidquid captum ex hostibus est, vendidit Fabius consul ac redegit in publicum. invisum erat Fabium nomen plebi propter novissimum consulem; tenuere tamen patres, ut cum L. Aemilio Caeso Fabius consul crearetur. <span class="">section 3</span> eo infestior facta plebes seditione domestica bellum externum excivit. bello deinde civiles <span class="pagebreak" id="index.xml-pb-d30e1785">[Page p.114]</span> discordiae intermissae. uno animo patres ac plebs rebellantes Volscos et Aequos duce Aemilio prospera pugna vicere. <span class="">section 4</span> plus tamen hostium fuga quam proelium absumpsit: adeo pertinaciter fusos insecuti sunt equites. <span class="">section 5</span> Castoris aedes eodem anno idibus Quintilibus dedicata est. vota erat Latino bello a Postumio dictatore; filius eius duumvir ad id ipsum creatus dedicavit.</p><p>sollicitati <span class="">section 6</span> et eo anno sunt dulcedine agrariae legis animi plebis. tribuni plebi popularem potestatem lege populari celebrabant; patres satis superque gratuiti furoris in multitudine credentes esse, largitiones temeritatisque invitamenta horrebant. acerrimi patribus duces ad resistendum consules fuere. <span class="">section 7</span> ea igitur pars rei publicae vicit nec in praesens modo, sed in venientem etiam annum M. Fabium, Caesonis fratrem, et magis invisum alterum plebi accusatione Sp. Cassi, L. Valerium, consules dedit. certatum eo quoque anno cum tribunis est. <span class="">section 8</span> vana lex vanique legis auctores iactando inritum munus facti. Fabium inde nomen ingens post tres continuos consulatus unoque velut tenore omnes expertos tribuniciis certaminibus habitum; itaque, ut bene locatus, mansit in ea familia aliquamdiu honos. bellum inde Veiens initum, et Volsci rebellarunt. <span class="">section 9</span> sed ad bella externa prope supererant vires, abutebanturque iis inter semet ipsos certando. <span class="">section 10</span> accessere ad aegras iam omnium mentes prodigia caelestia, prope cotidianas in urbe agrisque ostentantia minas; motique ita numinis causam nullam aliam vates canebant publice privatimque nunc extis nunc per aves consulti, quam haud rite sacra fieri. <span class="">section 11</span> qui terrores tamen eo evasere, ut Oppia virgo Vestalis damnata incesti poenas dederit. <span class="">chapter 43</span> <span class="">section 1</span> Q. Fabius inde et C. Iulius consules facti. eo anno non segnior discordia domi et bellum foris atrocius fuit. ab Aequis arma sumpta; Veientes agrum quoque Romanorum populantes inierunt. quorum bellorum <span class="pagebreak" id="index.xml-pb-d30e1811">[Page p.115]</span> crescente cura K. Fabius et Sp. Furius consules fiunt. Ortonam, Latinam urbem, Aequi oppugnabant; <span class="">section 2</span> Veientes pleni iam populationum Romam ipsam se oppugnaturos minabantur.</p><p>qui terrores cum <span class="corr">[compescere]</span> deberent, <span class="">section 3</span> auxere insuper animos plebis; redibatque non sua sponte plebi mos detractandi militiam, sed Sp. Licinius tribunus plebis, venisse tempus ratus per ultimam necessitatem legis agrariae patribus iniungendae, susceperat rem militarem impediendam. <span class="">section 4</span> ceterum tota invidia tribuniciae potestatis versa in auctorem est, nec in eum consules acrius quam ipsius collegae coorti sunt, auxilioque eorum dilectum consules habent. <span class="">section 5</span> ad duo simul bella exercitus scribitur; ducendus Fabio in Veientes, in Aequos Furio datur. et in Aequis quidem nihil dignum memoria gestum est; <span class="">section 6</span> Fabio aliquanto plus negotii cum civibus quam cum hostibus fuit. unus ille vir, ipse consul, rem publicam sustinuit, quam exercitus odio consulis, quantum in se fuit, prodebat. nam cum consul praeter ceteras imperatorias artes, <span class="">section 7</span> quas parando gerendoque bello edidit plurimas, ita instruxisset aciem, ut solo equitatu emisso exercitum hostium funderet, insequi fusos pedes noluit; <span class="">section 8</span> nec illos, etsi non adhortatio invisi ducis, suum saltem flagitium et publicum in praesentia dedecus, postmodo periculum, si animus hosti redisset, cogere potuit gradum accelerare aut, si aliud nihil, stare instructos. <span class="">section 9</span> iniussu signa referunt maestique—crederes victos—, <span class="corr">[exsecrantes]</span> nunc imperatorem nunc navatam ab equite operam, redeunt in castra. <span class="">section 10</span> nec huic tam pestilenti exemplo remedia ulla ab imperatore quaesita sunt; adeo excellentibus ingeniis citius defuerit ars, qua civem regant, quam qua hostem superent.</p><p><span class="">section 11</span> consul Romam rediit non tam belli gloria aucta quam inritato exacerbatoque in se militum odio. obtinuere tamen patres, ut in Fabia gente consulatus maneret; M. Fabium consulem creant, Fabio collega Cn. Manlius datur. <span class="pagebreak" id="index.xml-pb-d30e1850">[Page p.116]</span> <span class="">chapter 44</span> <span class="">section 1</span> et hic annus tribunum auctorem legis agrariae habuit. <span class="corr">[Tib.]</span> Pontificius fuit. is eandem viam, velut processisset Sp. Licinio, ingressus dilectum paulisper inpediit. <span class="">section 2</span> perturbatis iterum patribus Ap. Claudius victam tribuniciam potestatem dicere priore anno, in praesentia re, exemplo in perpetuum, quando inventum sit suis ipsam viribus dissolvi. <span class="">section 3</span> neque enim umquam defuturum, qui et ex collega victoriam sibi et gratiam melioris partis bono publico velit quaesitam; et plures, si pluribus opus sit, tribunos ad auxilium consulum paratos fore, et unum vel adversus omnes satis esse. darent modo et consules et primores patrum operam, <span class="">section 4</span> ut, si minus omnes, aliquos tamen ex tribunis rei publicae ac senatui conciliarent. <span class="">section 5</span> praeceptis Appii moniti patres et universi comiter ac benigne tribunos appellare, et consulares, ut cuique eorum privatim aliquid iuris adversus singulos erat, partim gratia partim auctoritate obtinuere, ut tribuniciae potestatis vires salubres vellent rei publicae esse; <span class="">section 6</span> novemque tribunorum adversus unum moratorem publici commodi auxilio dilectum consules habent.</p><p><span class="">section 7</span> inde ad Veiens bellum profecti, quo undique ex Etruria auxilia convenerant, non tam Veientium gratia concitata, quam quod in spem ventum erat discordia intestina dissolvi rem Romanam posse. <span class="">section 8</span> principesque in omnium Etruriae populorum conciliis fremebant aeternas opes esse Romanas, nisi inter semet ipsi seditionibus saeviant. id unum venenum, eam labem civitatibus opulentis repertam, ut magna imperia mortalia essent. <span class="">section 9</span> diu sustentatum id malum partim patrum consiliis partim patientia plebis, iam ad extrema venisse. duas civitates ex una factas, suos cuique parti magistratus, suas leges esse. <span class="">section 10</span> primum in dilectibus saevire solitos, eosdem in bello tamen paruisse ducibus. qualicumque urbis statu manente disciplina militari sisti potuisse; iam non parendi magistratibus morem in castra quoque Romanum militem sequi. <span class="">section 11</span> proximo bello <span class="pagebreak" id="index.xml-pb-d30e1886">[Page p.117]</span> in ipsa acie, in ipso certamine consensu exercitus traditam ultro victoriam victis Aequis, signa deserta, imperatorem in acie relictum, iniussu in castra reditum. profecto, si instetur, suo milite vinci Romam posse. nihil aliud opus esse quam indici ostendique bellum; <span class="">section 12</span> cetera sua sponte fata et deos gesturos. hae spes Etruscos armaverant multis in vicem casibus victos victoresque.</p><p><span class="">chapter 45</span> <span class="">section 1</span> consules quoque Romani nihil <span class="strikethrough">praeterea</span> aliud quam suas vires, sua arma horrebant. <span class="">section 2</span> memoria pessimi proximo bello exempli terrebat, ne rem committerent eo, ubi duae simul acies timendae essent. itaque castris se tenebant, tam ancipiti periculo aversi: diem tempusque forsitan ipsum leniturum iras sanitatemque animis adlaturum. <span class="">section 3</span> Veiens hostis Etruscique eo magis praepropere agere; lacessere ad pugnam primo obequitando castris provocandoque, postremo, ut nihil movebant, qua consules ipsos, qua exercitum increpando: <span class="">section 4</span> simulationem intestinae discordiae remedium timoris inventum, et consules magis non confidere quam non credere suis militibus; novum seditionis genus, silentium otiumque inter armatos. ad haec in novitatem generis originisque qua falsa, qua vera iacere. <span class="">section 5</span> haec cum sub ipso vallo portisque streperent, haud aegre consules pati; at inperitae multitudini nunc indignatio, nunc pudor pectora versare et ab intestinis avertere malis: nolle inultos hostes, nolle successum non patribus, non consulibus; externa et domestica odia certare in animis. <span class="">section 6</span> tandem superant externa; adeo superbe insolenterque hostis eludebat. frequentes in praetorium conveniunt; poscunt pugnam, postulant, ut signum detur. <span class="">section 7</span> consules velut deliberabundi capita conferunt, diu <span class="corr">[conloquuntur.]</span> pugnare cupiebant, sed retro revocanda et abdenda cupiditas erat, ut adversando remorandoque incitato semel militi adderent impetum. <span class="">section 8</span> redditur responsum inmaturam rem agi, nondum tempus pugnae esse; castris se tenerent. edicunt inde, ut abstineant <span class="pagebreak" id="index.xml-pb-d30e1922">[Page p.118]</span> pugna: si quis iniussu pugnaverit, ut in hostem animadversuros.</p><p><span class="">section 9</span> ita dimissis, quo minus consules velle credunt, crescit ardor pugnandi. accendunt insuper hostes ferocius multo, ut statuisse non pugnare consules cognitum est: <span class="">section 10</span> quippe inpune se insultaturos, non credi militi arma, rem ad ultimum seditionis erupturam, finemque venisse Romano imperio. his freti occursant portis, ingerunt probra, aegre abstinent, quin castra oppugnent. enimvero non ultra contumeliam pati Romanus posse; <span class="">section 11</span> totis castris undique ad consules curritur; non iam sensim, ut ante, per centurionum principes postulant, sed passim omnes clamoribus agunt. matura res erat; tergiversantur tamen. <span class="">section 12</span> Fabius deinde, ad crescentem tumultum iam metu seditionis collega concedente, cum silentium classico fecisset: 'ego istos, Cn. Manli, posse vincere scio; <span class="">section 13</span> velle ne scirem, ipsi fecerunt. itaque certum atque decretum est non dare signum, nisi victores se redituros ex hac pugna iurant. consulem Romanum miles semel in acie fefellit, deos numquam fallet.' centurio erat M. Flavoleius, inter primores pugnae flagitator. ' <span class="">section 14</span> victor' inquit, 'M. Fabi, revertar ex acie.' si fallat, Iovem patrem Gradivumque Martem aliosque iratos invocat deos. idem deinceps omnis exercitus in se quisque iurat. iuratis datur signum; arma capiunt; eunt in pugnam irarum speique pleni. nunc iubent Etruscos probra iacere, <span class="">section 15</span> nunc armati sibi quisque lingua promptum hostem offerri. <span class="">section 16</span> omnium illo die, qua plebis, qua patrum, eximia virtus fuit; Fabium nomen <span class="strikethrough">Fabia gens</span> maxime enituit. multis civilibus certaminibus infensos plebis animos illa pugna sibi reconciliare statuunt. <span class="">chapter 46</span> <span class="">section 1</span> instruitur acies, nec Veiens hostis Etruscaeque legiones detractant. prope certa spes erat non magis secum pugnaturos, quam pugnaverint cum Aequis; maius quoque aliquod in tam inritatis animis et occasione ancipiti haud desperandum esse facinus. <span class="">section 2</span> res <span class="pagebreak" id="index.xml-pb-d30e1953">[Page p.119]</span> liter longe evenit; nam non alio ante bello infestior Romanus—adeo hinc contumeliis hostes, hinc consules mora exacerbaverant—proelium iniit. <span class="">section 3</span> vix explicandi ordines spatium Etruscis fuit, cum pilis inter primam trepidationem abiectis temere magis quam emissis pugna iam in manus, iam ad gladios, ubi Mars est atrocissimus, venerat.</p><p><span class="">section 4</span> inter primores genus Fabium insigne spectaculo exemploque civibus erat. ex his Q. Fabium—tertio hic anno ante consul fuerat—principem in confertos Veientes euntem ferox viribus et armorum arte Tuscus, incautum inter multas versantem hostium manus, gladio per pectus transfigit; telo extracto praeceps Fabius in vulnus cadit. <span class="">section 5</span> sensit utraque acies unius viri casum, cedebatque inde Romanus, cum M. Fabius consul transiluit iacentis corpus obiectaque parma 'hoc iurastis' inquit, 'milites, fugientes vos in castra redituros? <span class="">section 6</span> adeo ignavissimos hostis magis timetis quam Iovem Martemque, per quos iurastis? at ego iniuratus aut victor revertar aut prope te hic, Q. Fabi, dimicans cadam.' consuli tum K. Fabius, prioris anni consul: 'verbisne istis, frater, ut pugnent, te impetraturum credis? dii impetrabunt, per quos iuravere; <span class="">section 7</span> et nos, ut decet proceres, ut Fabio nomine est dignum, pugnando potius quam adhortando accendamus militum animos!' sic in primum infestis hastis provolant duo Fabii totamque moverunt secum aciem.</p><p><span class="">chapter 47</span> <span class="">section 1</span> proelio ex parte una restituto nihilo segnius in cornu altero Cn. Manlius consul pugnam ciebat, ubi prope similis fortuna est versata. <span class="">section 2</span> nam ut altero in cornu Q. Fabium, sic in hoc ipsum consulem Manlium iam velut fusos agentem hostis et inpigre milites secuti sunt et, ut ille gravi vulnere ictus ex acie cessit, interfectum rati gradum rettulere; <span class="">section 3</span> cessissentque loco, ni consul alter cum aliquot turmis equitum in <span class="corr">[eam]</span> partem citato equo advectus, vivere clamitans collegam, se victorem fuso altero cornu adesse, rem inclinatam <span class="pagebreak" id="index.xml-pb-d30e1984">[Page p.120]</span> sustinuisset. <span class="">section 4</span> Manlius quoque ad restituendam aciem se ipse coram offert. duorum consulum cognita ora accendunt militum animos. simul et vanior iam erat hostium acies, dum abundante multitudine freti subtracta subsidia mittunt ad castra oppugnanda. <span class="">section 5</span> in quae haud magno certamine impetu facto, dum praedae magis quam pugnae memores tererent tempus, triarii Romani, qui primam inruptionem sustinere non potuerant, missis ad consules nuntiis, quo loco res essent, conglobati ad praetorium redeunt et sua sponte ipsi proelium renovant.</p><p><span class="">section 6</span> et Manlius consul revectus in castra ad omnes portas milite opposito hostibus viam clauserat. ea desperatio Tuscis rabiem magis quam audaciam accendit. nam cum incursantes, quacumque exitum ostenderet spes, vano aliquotiens impetu issent, globus iuvenum unus in ipsum consulem insignem armis invadit. <span class="">section 7</span> prima excepta a circumstantibus tela; sustineri deinde vis nequit. consul mortifero vulnere ictus cadit, fusique circa omnes. <span class="">section 8</span> Tuscis crescit audacia; Romanos terror per tota castra trepidos agit, et ad extrema ventum foret, ni legati rapto consulis corpore patefecissent una porta hostibus viam. <span class="">section 9</span> ea erumpunt; consternatoque agmine abeuntes in victorem alterum incidunt consulem. ibi iterum caesi fusique passim. victoria egregia parta, tristis tamen duobus tam claris funeribus.</p><p><span class="">section 10</span> itaque consul decernente senatu triumphum, si exercitus sine imperatore triumphare possit, pro eximia eo bello opera facile passurum respondit; se, familia funesta Q. Fabi fratris morte, re publica ex parte orba, consule altero amisso, publico privatoque deformem luctu lauream non accepturum. <span class="">section 11</span> omni acto triumpho depositus triumphus clarior fuit; adeo spreta in <span class="corr">[tempore]</span> gloria interdum cumulatior redit. funera deinde duo deinceps collegae fratrisque ducit, idem in utroque laudator, cum concedendo illis suas laudes ipse <span class="pagebreak" id="index.xml-pb-d30e2012">[Page p.121]</span> maximam partem earum ferret. <span class="">section 12</span> neque inmemor eius, quod initio consulatus inbiberat, reconciliandi animos plebis, saucios milites curandos dividit patribus. Fabiis plurimi dati nec alibi maiore cura habiti. inde populares iam esse Fabii nec hoc ulla re nisi salubri rei publicae arte.</p><p><span class="">chapter 48</span> <span class="">section 1</span> igitur non patrum magis quam plebis studiis K. Fabius cum T. Verginio consul factus neque belli neque dilectus neque ullam aliam priorem curam agere, quam ut iam aliqua ex parte inchoata concordiae spe primo quoque tempore cum patribus coalescerent animi plebis. <span class="">section 2</span> itaque principio anni censuit, priusquam quisquam agrariae legis auctor tribunus existeret, occuparent patres ipsi suum munus facere, captivum agrum plebi quam maxime aequaliter darent: <span class="">section 3</span> verum esse habere eos, quorum sanguine ac sudore partus sit. aspernati patres sunt; questi quoque quidam nimia gloria luxuriare et evanescere vividum quondam illud Caesonis ingenium. nullae deinde urbanae factiones fuere. vexabantur incursionibus Aequorum Latini. <span class="">section 4</span> eo cum exercitu Caeso missus in ipsorum Aequorum agrum depopulandum transit. Aeque se in oppida receperunt murisque se tenebant. eo nulla pugna memorabilis fuit. <span class="">section 5</span> <span class="corr">[at]</span> a Veiente hoste clades accepta temeritate alterius consulis, actumque de exercitu foret, ni K. Fabius in tempore subsidio venisset. ex eo tempore neque pax neque bellum cum Veientibus fuit; res proxime formam latrocinii venerat: <span class="">section 6</span> legionibus Romanis cedebant in urbem; ubi abductas senserant legiones, agros incursabant bellum quiete, quietem bello in vicem eludentes. ita neque omitti tota res nec perfici poterat. et alia bella aut praesentia instabant, ut ab Aequis Volscisque, non diutius, quam <span class="italics">dum</span> recens dolor proximae cladis transiret, quiescentibus, aut mox moturos esse apparebat Sabinos semper infestos Etruriamque omnem. <span class="">section 7</span> sed Veiens hostis, adsiduus magis quam gravis, <span class="pagebreak" id="index.xml-pb-d30e2044">[Page p.122]</span> contumeliis saepius quam periculo animos agitabat, quod nullo tempore neglegi poterat aut averti alio sinebat.</p><p>Tum Fabia gens senatum adiit. <span class="">section 8</span> consul pro gente loquitur: 'adsiduo magis quam magno praesidio, ut scitis, patres conscripti, bellum Veiens eget. vos alia bella curate, Fabios hostis Veientibus date. auctores sumus tutam ibi maiestatem Romani nominis fore. <span class="">section 9</span> nostrum id nobis velut familiare bellum privato sumptu gerere in animo est; res publica et milite illic et pecunia vacet.' <span class="">section 10</span> gratiae ingentes actae. consul e curia egressus comitante Fabiorum agmine, qui in vestibulo curiae senatus consultum expectantes steterant, domum redit. iussi armati postero die ad limen consulis adesse; domos inde discedunt. <span class="">chapter 49</span> <span class="">section 1</span> Manat tota urbe rumor; Fabios ad caelum laudibus ferunt: familiam unam subisse civitatis onus,Veiens bellum in privatam curam, in privata arma versum. si sint duae roboris eiusdem in urbe gentes, <span class="">section 2</span> deposcant haec Volscos sibi, illa Aequos, populo Romano tranquillam pacem agente omnes finitimos subigi populos posse. Fabii postera die arma capiunt; quo iussi erant, conveniunt. <span class="">section 3</span> consul paludatus egrediens in vestibulo gentem omnem suam instructo agmine videt; acceptus in medium signa ferri iubet. numquam exercitus neque minor numero neque clarior fama et admiratione hominum per urbem incessit: <span class="">section 4</span> sex et trecenti milites, omnes patricii, omnes unius gentis, quorum neminem ducem sperneres, egregius quibuslibet temporibus senatus, ibant, unius familiae viribus Veienti populo pestem minitantes. <span class="">section 5</span> sequebatur turba, propria alia cognatorum sodaliumque, nihil medium, nec spem nec curam, sed inmensa omnia volventium animo, alia publica sollicitudine excitata, favore et admiratione stupens. <span class="">section 6</span> ire fortes, ire felices iubent, inceptis eventus pares reddere; consulatus inde ac triumphos, omnia praemia ab se, omnes honores sperare. <span class="">section 7</span> praetereuntibus <span class="pagebreak" id="index.xml-pb-d30e2072">[Page p.123]</span> Capitolium arcemque et alia templa, quidquid deorum oculis, quidquid animo occurrit, precantur, ut illud agmen faustum atque felix mittant, sospites brevi in patriam ad parentes restituant. <span class="">section 8</span> in cassum missae preces. infelici via, dextro Iano portae Carmentalis, profecti ad Cremeram flumen perveniunt. is opportunus visus locus communiendo praesidio.</p><p>L. Aemilius inde et C. Servilius consules facti. <span class="">section 9</span> et donec nihil aliud quam in populationibus res fuit, non ad praesidium modo tutandum Fabii satis erant, sed tota regione, qua Tuscus ager Romano adiacet, sua tuta omnia, infesta hostium vagantes per utrumque finem fecere. <span class="">section 10</span> intervallum deinde haud magnum populationibus fuit, dum et Veientes accito ex Etruria exercitu praesidium Cremerae oppugnant, et Romanae legiones ab L. Aemilio consule adductae comminus cum Etruscis dimicant acie. quamquam vix derigendi aciem spatium Veientibus fuit; <span class="">section 11</span> adeo inter primam trepidationem, dum post signa ordines introeunt subsidiaque locant, invecta subito ab latere Romana equitum ala non pugnae modo incipiendae, sed consistendi ademit locum. <span class="">section 12</span> ita fusi retro ad saxa rubra—ibi castra habebant—pacem supplices petunt; cuius impetratae ab insita animis levitate ante deductum Cremera Romanum praesidium paenituit.</p><p><span class="">chapter 50</span> <span class="">section 1</span> rursus cum Fabiis erat Veienti populo sine ullo maioris belli apparatu certamen, nec erant incursiones modo in agros aut subiti impetus <span class="italics">in</span> incursantes, sed aliquotiens aequo campo conlatisque signis certatum, gensque una populi Romani saepe ex opulentissima, <span class="">section 2</span> ut tum res erant, Etrusca civitate victoriam tulit. <span class="">section 3</span> id primo acerbum indignumque Veientibus est visum; inde consilium ex re natum insidiis ferocem hostem captandi; gaudere etiam multo successu Fabiis audaciam crescere. <span class="">section 4</span> itaque et pecora praedantibus aliquotiens, velut casu incidissent, obviam acta, et agrestium fuga vasti relicti agri, et subsidia armatorum ad arcendas <span class="pagebreak" id="index.xml-pb-d30e2102">[Page p.124]</span> populationes missa saepius simulato quam vero pavore refugerunt.</p><p><span class="">section 5</span> iamque Fabii adeo contempserant hostem, ut sua invicta arma neque loco neque tempore ullo crederent sustineri posse. haec spes provexit, ut ad conspecta procul a Cremera magno campi intervallo pecora, quamquam rara hostium apparebant arma, decurrerent. <span class="">section 6</span> et cum inprovidi effuso cursu insidias circa ipsum iter locatas superassent palatique passim vaga, ut fit pavore iniecto, raperent pecora, subito ex insidiis consurgitur, et adversi et undique hostes erant. <span class="">section 7</span> primo clamor circumlatus exterruit, dein tela ab omni parte accidebant; coeuntibusque Etruscis iam continenti agmine armatorum saepti, quo magis se hostis inferebat, cogebantur breviore spatio et ipsi orbem colligere, quae res <span class="">section 8</span> et paucitatem eorum insignem et multitudinem Etruscorum multiplicatis in arto ordinibus faciebat. tum omissa pugna, <span class="">section 9</span> quam in omnes partes parem intenderant, in unum locum se omnes inclinant. eo nisi corporibus armisque rupere cuneo viam. <span class="">section 10</span> duxit via in editum leniter collem. inde primo restitere; mox, ut respirandi superior locus spatium dedit recipiendique a pavore tanto animum, pepulere etiam subeuntes; vincebatque auxilio loci paucitas, ni iugo circummissus Veiens in verticem collis evasisset. <span class="">section 11</span> ita superior rursus hostis factus. Fabii caesi ad unum omnes praesidiumque expugnatum. trecentos sex perisse satis convenit, unum prope puberem aetate relictum, stirpem genti Fabiae dubiisque rebus populi Romani saepe domi <span class="corr">[bellique]</span> vel maximum futurum auxilium. <span class="">chapter 51</span> <span class="">section 1</span> cum haec accepta clades est, iam C. Horatius et T. Menenius consules erant. Menenius adversus Tuscos victoria elatos confestim missus. <span class="">section 2</span> tum quoque male pugnatum est, et Ianiculum hostes occupavere; obsessaque urbs foret super bellum annona premente—transierant enim Etrusci Tiberim—, ni Horatius consul | ex Volscis esset revocatus. adeoque id bellum ipsis <span class="pagebreak" id="index.xml-pb-d30e2134">[Page p.125]</span> institit moenibus, ut primo pugnatum ad Spei sit aequo Marte, iterum ad portam Collinam. <span class="">section 3</span> ibi quamquam parvo momento superior Romana res fuit, meliorem tamen militem recepto pristino animo in futura proelia id certamen fecit.</p><p>A. Verginius et Sp. Servilius consules fiunt. <span class="">section 4</span> post acceptam proxima pugna cladem Veientes abstinuere acie; populationes erant, et velut ab arce Ianiculo passim in Romanum agrum impetus dabant; <span class="">section 5</span> non usquam pecora tuta, non agrestes erant. capti deinde eadem arte sunt, qua ceperant Fabios. secuti dedita opera passim ad inlecebras propulsa pecora praecipitavere in insidias. <span class="">section 6</span> quo plures erant, maior caedes fuit. ex hac clade atrox ira maioris cladis causa atque initium fuit. traiecto enim nocte Tiberi castra Servili consulis adorti sunt oppugnare. inde fusi magna caede in Ianiculum se aegre recepere. <span class="">section 7</span> confestim consul et ipse transit Tiberim, castra sub Ianiculo communit. postero die luce orta nonnihil et hesterna felicitate pugnae ferox, magis tamen quod inopia frumenti quamvis in praecipitia, dum celeriora essent, agebat consilia, temere adverso Ianiculo ad castra hostium aciem erexit foediusque inde pulsus, <span class="">section 8</span> quam pridie pepulerat, interventu collegae ipse exercitusque est servatus. <span class="">section 9</span> inter duas acies Etrusci, cum in vicem his atque illis terga darent, occidione occisi. ita oppressum temeritate felici Veiens bellum.</p><p><span class="">chapter 52</span> <span class="">section 1</span> urbi cum pace laxior etiam annona rediit et advecto ex Campania frumento et, postquam timor sibi cuique futurae inopiae abiit, eo, quod abditum fuerat, prolato. <span class="">section 2</span> ex copia deinde otioque lascivire rursus animi et pristina mala, postquam foris deerant, domi quaerere. <span class="">section 3</span> tribuni plebem agitare suo veneno, agraria lege; in resistentes incitare patres nec in universos modo, sed in singulos. Q. Considius et T. Genucius, auctores agrariae legis, T. Menenio diem dicunt. invidiae erat amissum Cremerae praesidium, cum haud procul inde <span class="pagebreak" id="index.xml-pb-d30e2164">[Page p.126]</span> stativa consul habuisset; <span class="">section 4</span> ea oppressit, cum et patres haud minus quam pro Coriolano adnisi essent, et patris Agrippae favor hauddum exolevisset. <span class="">section 5</span> in multa temperarunt tribuni; cum capitis anquisissent, duo milia aeris damnato multam dixerunt. ea in caput vertit. negant tulisse ignominiam aegritudinemque; inde morbo absumptum esse.</p><p><span class="">section 6</span> alius deinde reus Sp. Servilius, ut consulatu abiit, C. Nautio et P. Valerio consulibus, initio statim anni ab L. Caedicio et T. Statio tribunis die dicta non, ut Menenius, precibus suis aut patrum, sed cum multa fiducia innocentiae gratiaeque tribunicios impetus tulit. <span class="">section 7</span> et huic proelium cum Tuscis ad Ianiculum erat crimini. sed fervidi animi vir, ut in publico periculo ante, sic tum in suo, non tribunos modo, sed plebem oratione feroci refutando exprobrandoque T. Meneni damnationem mortemque, cuius patris munere restituta quondam plebs eos ipsos, quibus tum saeviret, magistratus, eas leges haberet, periculum audacia discussit. iuvit et Verginius collega, <span class="">section 8</span> testis productus, participando laudes; magis tamen Menenianum—adeo mutaverant animi—profuit iudicium. <span class="">chapter 53</span> <span class="">section 1</span> certamina domi finita; Veiens bellum exortum, quibus Sabini arma coniunxerant. P. Valerius consul accitis Latinorum Hernicorumque auxiliis cum exercitu Veios missus castra Sabina, quae pro moenibus sociorum locata erant, confestim adgreditur tantamque trepidationem iniecit, ut, dum dispersi alii alia manipulatim excurrunt ad arcendam hostium vim, ea porta, cui signa primum intulerat, caperetur. <span class="">section 2</span> intra vallum deinde caedes magis quam proelium esse. tumultus e castris et in urbem penetrat; tamquam Veis captis, ita pavidi Veientes ad arma currunt. pars Sabinis eunt subsidio, pars Romanos toto impetu intentos in castra adoriuntur. <span class="">section 3</span> paulisper aversi turbatique sunt; deinde et ipsi utroque versis signis resistunt, et eques ab consule inmissus Tuscos fundit fugatque; eademque hora <span class="pagebreak" id="index.xml-pb-d30e2188">[Page p.127]</span> duo exercitus, duae potentissimae et maximae finitimae gentes superatae sunt.</p><p><span class="">section 4</span> dum haec ad Veios geruntur, Volsci Aequique in Latino agro posuerant castra populatique fines erant. eos per se ipsi Latini adsumptis Hernicis sine Romano aut duce aut auxilio castris exuerunt; <span class="">section 5</span> ingenti praeda praeter suas reciperatas res potiti sunt. missus tamen ab Roma consul in Volscos C. Nautius; mos, credo, non placebat sine Romano duce exercituque socios propriis viribus consiliisque bella gerere. <span class="">section 6</span> nullum genus calamitatis contumeliaeque non editum in Volscos est, nec tamen perpelli potuere, ut acie dimicarent.</p><p><span class="">chapter 54</span> <span class="">section 1</span> L. Furius inde et C. Manlius consules. Manlio Veientes provincia evenit. non tamen bellatum; indutiae in annos quadraginta petentibus datae frumento stipendioque imperato. <span class="">section 2</span> paci externae confestim continuatur discordia domi. agrariae legis tribuniciis stimulis plebs furebat. consules, nihil Meneni damnatione, nihil periculo deterriti Servilii, summa vi resistunt. abeuntes magistrat Cn. Genucius tribunus plebis arripuit.</p><p>L. Aemilius et Opiter Verginius consulatum ineunt; <span class="">section 3</span> Vopiscum Iulium pro Verginio in quibusdam annalibus consulem invenio. hoc anno—quoscumque consules habuit—rei ad populum Furius et Manlius circumeunt sordidati non plebem magis quam iuniores patrum. suadent, <span class="">section 4</span> monent, honoribus et administratione rei publicae abstineant; consulares vero fasces, praetextam curulemque sellam nihil aliud quam pompam funeris putent; <span class="">section 5</span> claris insignibus velut infulis velatos ad mortem destinari. quod si consulatus tanta dulcedo sit, iam nunc ita in animum inducant, consulatum captum et oppressum ab tribunicia potestate esse; <span class="">section 6</span> consuli, velut apparitori tribunicio, omnia ad nutum imperiumque tribuni agenda esse; si se commoverit, si respexerit patres, si aliud quam plebem esse in re publica crediderit, exilium Cn. Marci, Meneni damnationem et mortem sibi proponat ante oculos.</p><div class="pagebreak" id="index.xml-pb-d30e2216">[Page p.128]</div><p><span class="">section 7</span> his accensi vocibus patres consilia inde non publica, sed in privato seductaque a plurium conscientia habuere. ubi cum id modo constaret, iure an iniuria eripiendos esse reos, atrocissima quaeque maxime placebat sententia, nec auctor quamvis audaci facinori de erat. <span class="">section 8</span> igitur iudicii die, cum plebs in foro erecta expectatione staret, mirari primo, quod non descenderet tribunus; dein, cum iam mora suspectior fieret, deterritum a primoribus credere et desertam ac proditam causam publicam queri; <span class="">section 9</span> tandem, qui obversati vestibulo tribuni fuerant, nuntiant domi mortuum esse inventum. quod ubi in totam contionem pertulit rumor, sicut acies funditur duce occiso, ita dilapsi passim ali alio. praecipuus pavor tribunos invaserat, quam nihil auxilii sacratae leges haberent, morte collegae monitos. nec patres satis moderate ferre laetitiam; <span class="">section 10</span> adeoque neminem noxiae paenitebat, ut etiam insontes fecisse videri vellent, palamque ferretur malo domandam tribuniciam potestatem. <span class="">chapter 55</span> <span class="">section 1</span> sub hanc pessimi exempli victoriam dilectus edicitur, paventibusque tribunis sine intercessione ulla consules rem peragunt. <span class="">section 2</span> tum vero irasci plebs tribunorum magis silentio quam consulum imperio et dicere actum esse de libertate sua, rursus ad antiqua reditum; cum Genucio una mortuam ac sepultam tribuniciam potestatem. aliud agendum ac cogitandum, quo modo resistatur patribus; <span class="">section 3</span> id autem unum consilium esse, ut se ipsa plebs, quando aliud nihil auxilii habeat, defendat. quattuor et viginti lictores apparere consulibus et eos ipsos plebis homines; nihil contemptius neque infirmius, si sint, qui contemnant; sibi quemque ea magna atque horrenda facere.</p><p><span class="">section 4</span> his vocibus alii alios cum incitassent, ad Voleronem Publilium, de plebe hominem, quia, quod ordines duxisset, negaret se militem fieri debere, lictor missus est a consulibus. <span class="">section 5</span> Volero appellat tribunos. cum auxilio nemo esset, consules spoliari hominem et virgas expediri <span class="pagebreak" id="index.xml-pb-d30e2242">[Page p.129]</span> iubent. 'provoco' inquit 'ad populum' Volero, 'quoniam tribuni civem Romanum in conspectu suo virgis caedi malunt quam ipsi in lecto suo a vobis trucidari.' quo ferocius clamitabat, eo infestius circumscindere et spoliare lictor. <span class="">section 6</span> <span class="corr">[tum]</span> Volero, et praevalens ipse et adiuvantibus advocatis repulso lictore, ubi indignantium pro se acerrimus erat clamor, eo se in turbam confertissimam recipit clamitans 'provoco et fidem plebis inploro. <span class="">section 7</span> adeste cives, adeste commilitones; nihil est, quod expectetis tribunos, quibus ipsis vestro auxilio opus est.' <span class="">section 8</span> concitati homines veluti ad proelium se expediunt; apparebatque omne discrimen adesse, nihil cuiquam sanctum non publici fore, non privati iuris. huic tantae tempestati cum se consules obtulissent, <span class="">section 9</span> facile experti sunt parum tutam maiestatem sine viribus esse. violatis lictoribus, fascibus fractis e foro in curiam conpelluntur, incerti, quatenus Volero exerceret victoriam. <span class="">section 10</span> conticiscente deinde tumultu cum in senatum vocari iussissent, queruntur iniurias suas, vim plebis, Voleronis audaciam. <span class="">section 11</span> multis ferociter dictis sententiis vicere seniores, quibus ira patrum adversus temeritatem plebis certari non placuit.</p><p><span class="">chapter 56</span> <span class="">section 1</span> Voleronem amplexa favore plebs proximis comitiis tribunum plebi creat in eum annum, qui L. Pinarium P. Furium consules habuit. <span class="">section 2</span> contraque omnium opinionem, qui eum vexandis prioris anni consulibus permissurum tribunatum credebant, post publicam causam privato dolore habito, ne verbo quidem violatis consulibus, rogationem tulit ad populum, ut plebei magistratus tributis comitiis fierent. <span class="">section 3</span> haud parva res sub titulo prima specie minime atroci ferebatur, sed quae patriciis omnem potestatem per clientium suffragia creandi, quos vellent, tribunos auferret. <span class="">section 4</span> huic actioni gratissimae plebi cum summa vi resisterent patres, nec, quae una vis ad resistendum erat, ut intercederet aliquis ex collegio auctoritate aut consulum aut principum adduci posset, res tamen suo ipsa molimine gravis <span class="pagebreak" id="index.xml-pb-d30e2276">[Page p.130]</span> certaminibus in annum extrahitur. <span class="">section 5</span> plebs Voleronem tribunum reficit; patres, ad ultimum dimicationis rati rem venturam, Ap. Claudium, Appi filium, iam inde a paternis certaminibus invisum infestumque plebi, consulem faciunt. collega ei T. Quinctius datur.</p><p><span class="">section 6</span> principio statim anni nihil prius quam de lege agebatur. sed ut inventor legis Volero, sic Laetorius, collega eius, auctor cum recentior, tum acrior erat. ferocem faciebat belli gloria ingens, <span class="">section 7</span> quod aetatis eius haud quisquam manu promptior erat. is, cum Volero nihil praeterquam de lege loqueretur, insectatione abstinens consulum, ipse accusationem Appi familiaeque superbissimae ac crudelissimae in plebem Romanam exorsus, <span class="">section 8</span> cum a patribus non consulem, sed carnificem ad vexandam et lacerandam plebem creatum esse contenderet, rudis in militari homine lingua non suppetebat libertati animoque. <span class="">section 9</span> itaque deficiente oratione 'quando quidem non <span class="italics">tarn</span> facile loquor' inquit, 'Quirites, quam, quod locutus sum, praesto, crastino die adeste. ego hic aut in conspectu vestro moriar aut perferam legem.'</p><p>occupant tribuni templum postero die; <span class="">section 10</span> consules nobilitasque ad inpediendam legem in contione consistunt. submoveri Laetorius iubet, praeterquam qui suffragium ineant. <span class="">section 11</span> adulescentes nobiles stabant nihil cedentes viatori. tum ex his prendi quosdam Laetorius iubet. consul Appius negare ius esse tribuno in quemquam nisi in plebeium; <span class="">section 12</span> non enim populi, sed plebis eum magistratum esse; nec illum ipsum submovere pro imperio posse more maiorum, quia ita dicatur 'si vobis videtur, discedite,. Quirites.' facile contemptim de iure disserendo perturbare Laetorium poterat. <span class="">section 13</span> ardens igitur ira tribunus viatorem mittit ad consulem, consul lictorem ad tribunum, privatum esse clamitans, sine imperio, sine magistratu; <span class="">section 14</span> violatusque esset tribunus, ni et contio omnis atrox coorta pro tribuno in consulem esset, et concursus hominum in forum, ex tota <span class="pagebreak" id="index.xml-pb-d30e2307">[Page p.131]</span> urbe concitatae multitudinis, fieret. sustinebat tamen Appius pertinacia tantam tempestatem; <span class="">section 15</span> certatumque haud incruento proelio foret, ni Quinctius, consul alter, consularibus negotio dato, ut collegam vi, si aliter non possent, de foro abducerent, ipse nunc plebem saevientem precibus lenisset, nunc orasset tribunos, ut concilium dimitterent; <span class="">section 16</span> darent irae spatium: non vim suam illis tempus adempturum, sed consilium viribus additurum, et patres in populi et consulem in patrum fore potestate.</p><p><span class="">chapter 57</span> <span class="">section 1</span> aegre sedata ab Quinctio plebs, multo aegrius consul alter a patribus. <span class="">section 2</span> dimisso tandem concilio plebis senatum consules habent. ubi cum timor atque ira in vicem sententias variassent, quo magis spatio interposito ab impetu ad consultandum avocabantur, eo plus abhorrebant a certatione animi, adeo ut Quinctio gratias agerent, quod eius opera mitigata discordia esset. <span class="">section 3</span> ab Appio petitur, ut tantam consularem maiestatem esse vellet, quanta esse in concordi civitate posset. dum tribuni consulesque ad se quisque omnia trahant, nihil relictum esse virium in medio; distractam laceratamque rem publicam; magis quorum in manu sit, quam <span class="corr">[ut]</span> incolumis sit, quaeri. <span class="">section 4</span> Appius contra testari deos atque homines rem publicam prodi per metum ac deseri, non consulem senatui, sed senatum consuli deesse; graviores accipi leges, quam in Sacro monte acceptae sint. victus tamen patrum consensu quievit. lex silentio perfertur.</p><p><span class="">chapter 58</span> <span class="">section 1</span> tum primum tributis comitiis creati tribuni sunt. numero etiam additos tres, perinde ac duo antea fuerint, Piso auctor est. <span class="">section 2</span> nominat quoque tribunos, Cn. Siccium, L. Numitorium, M. Duillium, Sp. Icilium, L. Mecilium.</p><p><span class="">section 3</span> Volscum Aequicumque inter seditionem Romanam est bellum coortum. vastaverant agros, ut, si qua secessio plebis fieret, ad se receptum haberet; conpositis deinde rebus castra retro movere. <span class="">section 4</span> Ap. Claudius in <span class="pagebreak" id="index.xml-pb-d30e2346">[Page p.132]</span> Volscos missus, Quinctio Aequi provincia evenit. eadem in militia saevitia Appi, quae domi, esse, liberior, quod sine tribuniciis vinculis erat. <span class="">section 5</span> odisse plebem plus quam paterno odio: se victum ab ea, se unico consule electo adversus tribuniciam potestatem perlatam legem esse, quam minore conatu, nequaquam tanta patrum spe, priores inpedierint consules. <span class="">section 6</span> haec ira indignatioque ferocem animum ad vexandum saevo imperio exercitum stimulabat. nec ulla vi domari poterat; tantum certamen animis inbiberant. <span class="">section 7</span> segniter, otiose, neglegenter, contumaciter omnia agere; nec pudor nec metus coercebat; si citius agi vellet agmen, tardius sedulo incedere; si adhortator operis adesset, omnes sua sponte motam remittere industriam; <span class="">section 8</span> praesenti vultus demittere, tacite praetereuntem execrari, ut invictus ille odio plebeio animus interdum moveretur. <span class="">section 9</span> omni nequiquam acerbitate prompta nihil iam cum militibus agere, a centurionibus corruptum exercitum dicere, tribunos plebei cavillans interdum et Volerones vocare. <span class="">chapter 59</span> <span class="">section 1</span> nihil eorum Volsci nesciebant instabantque eo magis sperantes idem certamen animorum adversus Appium habiturum exercitum Romanum, quod adversus Fabium consulem habuisset. <span class="">section 2</span> ceterum multo Appio quam Fabio violentior fuit; non enim vincere tantum noluit, ut Fabianus exercitus, sed vinci voluit. productus in aciem turpi fuga petit castra nec ante restitit, quam signa inferentem Volscum munimentis vidit foedamque extremi agminis caedem. <span class="">section 3</span> <span class="corr">[tum]</span> expressa vis ad pugnandum, ut victor iam a vallo submoveretur hostis, satis tamen appareret capi tantum castra militem Romanum noluisse, alibi gaudere sua clade atque ignominia. <span class="">section 4</span> quibus nihil infractus ferox Appii animus cum insuper saevire vellet contionemque advocaret, concurrunt ad eum legati tribunique monentes, ne ubique experiri vellet imperium, cuius vis omnis in consensu oboedientium esset. <span class="">section 5</span> negare vulgo milites se ad contionem ituros, passimque exaudiri voces postulantium, <span class="pagebreak" id="index.xml-pb-d30e2378">[Page p.133]</span> ut castra ex Volsco agro moveantur. hostem victorem paulo ante prope in portis ac vallo fuisse, ingentisque mali non suspicionem modo sed apertam speciem obversari ante oculos.</p><p><span class="">section 6</span> victus tandem, quando quidem nihil praeter <span class="corr">[tempus]</span> noxae lucrarentur, remissa contione iter in insequentem diem pronuntiari cum iussisset, prima luce classico signum profectionis dedit. <span class="">section 7</span> cum maxime agmen e castris explicaretur, Volsci, ut eodem signo excitati, novissimos adoriuntur. a quibus perlatus ad primos tumultus eo pavore signaque et ordines turbavit, ut neque imperia exaudiri neque instrui acies posset. nemo ullius nisi fugae memor. <span class="">section 8</span> ita effuso agmine per stragem corporum armorumque evasere, ut prius hostis desisteret sequi quam Romanus fugere. <span class="">section 9</span> tandem collectis ex dissipato cursu militibus consul, cum revocando nequiquam suos persecutus esset, in pacato agro castra posuit; advocataque contione invectus <span class="corr">[haud]</span> falso in proditorem exercitum militaris disciplinae, <span class="">section 10</span> desertorem signorum, ubi signa, ubi arma essent, singulos rogitans, <span class="">section 11</span> inermes milites, signo amisso signiferos, ad hoc centuriones duplicariosque, qui reliquerant ordines, virgis caesos securi percussit; cetera multitudo sorte decumus quisque ad supplicium lecti.</p><p><span class="">chapter 60</span> <span class="">section 1</span> contra ea in Aequis inter consulem ac milites comitate ac beneficiis certatum est. et natura Quinctius erat lenior, et saevitia infelix collegae, quo is magis gauderet ingenio suo, effecerat. <span class="">section 2</span> huic tantae concordiae ducis exercitusque non ausi offerre se Aequi, vagari populabundum hostem per agros passi; nec ullo ante bello latius inde acta praeda. <span class="">section 3</span> ea omnis militi data est. addebantur et laudes, quibus haud minus quam praemio gaudent militum animi. cum duci tum propter ducem patribus quoque placatior exercitus redit, sibi parentem, alteri exercitui dominum datum ab senatu memorans.</p><p><span class="">section 4</span> Varia fortuna belli atroci discordia domi forisque <span class="pagebreak" id="index.xml-pb-d30e2421">[Page p.134]</span> annum exactum insignem maxime comitia tributa efficiunt, res maior victoria suscepti certaminis quam usu; <span class="">section 5</span> plus enim dignitatis comitiis ipsis detractum est patribus ex concilio submovendis, quam virium aut plebi additum est aut demptum patribus. <span class="">chapter 61</span> <span class="">section 1</span> turbulentior inde annus excepit L. Valerio T. Aemilio consulibus, cum propter certamina ordinum de lege agraria <span class="corr">[tum]</span> propter iudicium Ap. Claudi, cui, <span class="">section 2</span> acerrimo adversario legis causamque possessorum publici agri tamquam tertio consuli sustinenti, M. Duillius et Cn. Siccius diem dixere. <span class="">section 3</span> numquam ante tam invisus plebi reus ad iudicium vocatus populi est, plenus suarum, plenus paternarum irarum. <span class="">section 4</span> patres quoque non temere pro ullo aeque adnisi sunt: propugnatorem senatus maiestatisque vindicem suae, ad omnes tribunicios plebeiosque oppositum tumultus, modum dumtaxat in certamine egressum, iratae obici plebi. <span class="corr">[unus]</span> e patribus, <span class="">section 5</span> ipse Ap. Claudius, et tribunos et plebem et suum iudicium pro nihilo habebat. <span class="corr">[illum]</span> non minae plebis, non senatus preces perpellere umquam potuere, non modo ut vestem mutaret aut supplex prensaret homines, sed ne ut ex consueta quidem asperitate orationis, cum ad populum agenda causa esset, aliquid leniret atque submitteret. <span class="">section 6</span> idem habitus oris, eadem contumacia in vultu, idem in oratione spiritus erat, adeo ut magna pars plebis Appium non minus reum timeret, quam consulem timuerat. <span class="">section 7</span> semel causam dixit, quo semper agere omnia solitus erat, accusatorio spiritu; adeoque constantia sua et tribunos obstupefecit et plebem, ut diem ipsi sua voluntate prodicerent, trahi deinde rem sinerent. <span class="">section 8</span> <span class="corr">[haud]</span> ita multum interim temporis fuit; ante tamen, quam prodicta dies veniret, morbo moritur. <span class="">section 9</span> cuius cum laudationem tribuni plebis inpedire conarentur, plebs fraudari sollemni honore supremum diem tanti viri noluit et laudationem tam aequis auribus mortui audivit, quam vivi accusationem audierat, et exequias frequens celebravit. <span class="pagebreak" id="index.xml-pb-d30e2472">[Page p.135]</span> <span class="">chapter 62</span> <span class="">section 1</span> eodem anno Valerius consul cum exercitu in Aequos profectus cum hostem ad proelium elicere non posset, castra oppugnare est adortus. prohibuit foeda tempestas cum grandine ac tonitribus caelo deiecta. <span class="">section 2</span> admirationem deinde auxit signo receptui dato adeo tranquilla serenitas reddita, ut velut numine aliquo defensa castra oppugnare iterum religio fuerit. omnis ira belli ad populationem agri vertit.</p><p>alter consul Aemilius in Sabinis bellum gessit. <span class="">section 3</span> et ibi, quia hostis moenibus se tenebat, vastati agri sunt. <span class="">section 4</span> incendiis deinde non villarum modo sed etiam vicorum, quibus frequenter habitabatur, Sabini exciti cum praedatoribus occurrissent, ancipiti proelio digressi postero die rettulere castra in tutiora loca. <span class="">section 5</span> id satis consuli visum, cur pro victo relinqueret hostem, integro inde decedens bello.</p><p><span class="">chapter 63</span> <span class="">section 1</span> inter haec bella manente discordia domi consules T. Numicius Priscus A. Verginius facti. <span class="">section 2</span> non ultra videbatur latura plebes dilationem agrariae legis, ultimaque vis parabatur, cum Volscos adesse fumo ex incendiis villarum fugaque agrestium cognitum est. ea res maturam iam seditionem ac prope erumpentem repressit. <span class="">section 3</span> consules, coacti extemplo ab senatu, ad bellum educta ex urbe iuventute tranquilliorem ceteram plebem fecerunt. <span class="">section 4</span> et hostes quidem, nihil aliud quam perfusis vano timore Romanis, citato agmine abeunt; <span class="">section 5</span> Numicius Antium adversus Volscos, Verginius contra Aequos profectus. ibi ex insidiis prope magna accepta clade virtus militum rem prolapsam neglegentia consulis restituit. <span class="">section 6</span> melius in Volscis imperatum est; fusi primo proelio hostes fugaque in urbem Antium, ut <span class="corr">[tum]</span> res erant, opulentissimam acti. quam consul oppugnare non ausus Caenonem, aliud oppidum nequaquam tam opulentum, ab Antiatibus cepit. <span class="">section 7</span> dum Aequi Volscique Romanos exercitus tenent, Sabini usque ad portas urbis populantes incessere. deinde ipsi paucis post diebus ab duobus exercitibus, utroque per iram consule ingresso <span class="pagebreak" id="index.xml-pb-d30e2513">[Page p.136]</span> in finis, plus cladium, quam intulerant, acceperunt. <span class="">chapter 64</span> <span class="">section 1</span> extremo anno pacis aliquid fuit, sed, ut semper alias, sollicitae pacis certamine patrum et plebis. irata plebs interesse consularibus comitiis noluit; <span class="">section 2</span> per patres clientesque patrum consules creati T. Quinctius Q. Servilius. similem annum priori consules habent, seditiosa initia, bello deinde externo tranquilla. <span class="">section 3</span> Sabini Crustuminos campos citato agmine transgressi cum caedes et incendia circum Anienem flumen fecissent, a porta prope Collina moenibusque pulsi ingentes tamen praedas hominum pecorumque egere. <span class="">section 4</span> quos Servilius consul infesto exercitu insecutus ipsum quidem agmen adipisci aequis locis non potuit, populationem adeo effuse fecit, ut nihil bello intactum relinqueret multiplicique capta praeda rediret.</p><p><span class="">section 5</span> et in Volscis res publica egregie gesta cum ducis <span class="corr">[tum]</span> militum opera. primum aequo campo signis conlatis pugnatum ingenti caede utrimque, plurimo sanguine. <span class="">section 6</span> et Romani, quia paucitas damno sentiendo propior erat, gradum rettulissent, ni salubri mendacio consul fugere hostes ab cornu altero clamitans concitasset aciem. impetu facto, dum se putant vincere, vicere. <span class="">section 7</span> consul metuens, ne nimis instando renovaret certamen, signum receptui dedit. <span class="">section 8</span> intercessere pauci dies, velut tacitis indutiis utrimque quiete sumpta, per quos ingens vis hominum ex omnibus Volscis Aequisque populis in castra venit, haud dubitans, si senserint, Romanos nocte abituros. <span class="">section 9</span> itaque tertia fere vigilia ad castra oppugnanda veniunt. <span class="">section 10</span> Quinctius sedato tumultu, quem terror subitus exciverat, cum manere in tentoriis quietum militem iussisset, Hernicorum cohortem in stationem educit, cornicines tubicinesque in equos inpositos canere ante vallum iubet sollicitumque hostem ad lucem tenere. <span class="">section 11</span> relicum noctis adeo tranquilla omnia in castris fuere, ut somni quoque Romanis copia esset. Volscos species armatorum peditum, quos et plures <span class="pagebreak" id="index.xml-pb-d30e2549">[Page p.137]</span> esse et Romanos putabant, fremitus hinnitusque equorum, qui et insueto sedente equite et insuper aures agitante sonitu saeviebant, intentos velut ad impetum hostium tenuit.</p><p><span class="">chapter 65</span> <span class="">section 1</span> ubi inluxit, Romanus integer satiatusque somno productus in aciem fessum stando et vigiliis Volscum primo impetu perculit; <span class="">section 2</span> quamquam cessere magis quam pulsi hostes sunt, quia ab tergo erant clivi, in quos post principia integris ordinibus tutus receptus fuit. consul, ubi ad iniquum locum ventum est, sistit aciem. miles aegre teneri, clamare et poscere, ut perculsis instare liceat. <span class="">section 3</span> ferocius agunt equites; circumfusi duci vociferantur se ante signa ituros. dum cunctatur consul virtute militum fretus, loco parum fidens, conclamant se ituros, clamoremque res est secuta. fixis in terram pilis, quo leviores ardua evaderent, cursu subeunt. <span class="">section 4</span> Volscus effusis ad primum impetum missilibus telis saxa obiacentia pedibus ingerit in subeuntes turbatosque ictibus crebris urget ex superior loco. sic prope oneratum est sinistrum Romanis cornu, ni referentibus iam gradum consul increpando simul temeritatem simul ignaviam pudore metum excussisset. <span class="">section 5</span> restitere primo obstinatis animis; deinde, ut obtinentes locum vires refecerant, audent ultro gradum inferre et clamore renovato commovent aciem; <span class="corr">[tum]</span> rursus impetu capto enituntur atque exsuperant iniquitatem loci. iam prope erat, <span class="">section 6</span> ut in summum clivi iugum evaderent, cum terga hostes dedere effusoque cursu paene agmine uno fugientes sequentesque castris incidere. <span class="">section 7</span> in eo pavore castra capiuntur. qui Volscorum effugere potuerunt, Antium petunt. Antium et Romanus exercitus ductus. paucos circumsessum dies deditur, nulla oppugnantium nova vi, sed quod iam inde ab infelici pugna castrisque amissis ceciderant animi.</p></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Titus Livius (Livy).
	    Date: 2014-10-09<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:20:16Z.
	       SAXON HE 9.8.0.5.
		 --></address></div></body></html>
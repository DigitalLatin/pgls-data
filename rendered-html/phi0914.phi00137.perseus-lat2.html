<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Ab urbe condita, books 31-38 - 37</title><meta name="author" content="Titus Livius (Livy)" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Ab urbe condita, books 31-38 - 37" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Ab urbe condita, books 31-38 - 37</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a class="toc toc_0" href="#index.xml-body.1_div.1">liber XXXVII</a></li></ul><!--TEI body--><div class="book" id="index.xml-body.1_div.1"><h2><span class="headingNumber">1. </span><span class="head">liber XXXVII</span></h2><p><span class="">chapter 1</span> <span class="">section 1</span> L. Cornelio Scipione C. Laelio consulibus nulla prius secundum religiones acta in senatu res est quam de Aetolis. et legati eorum institerunt, quia brevem indutiarum diem habebant, et ab T. Quinctio, qui tum Romam ex Graecia redierat, adiuti sunt. <span class="">section 2</span> Aetoli, ut quibus plus in misericordia senatus quam in causa spei esset, suppliciter egerunt, veteribus benefactis nova <span class="pagebreak" id="index.xml-pb-d30e89">[Page p.289]</span> pensantes maleficia. <span class="">section 3</span> ceterum et praesentes interrogationibus undique senatorum, confessionem magis noxae quam responsa exprimentium, fatigati sunt, et excedere curia iussi magnum certamen praebuerunt. <span class="">section 4</span> plus ira quam misericordia in causa eorum valebat, quia non ut hostibus modo, sed tamquam indomitae et insociabili genti suscensebant. <span class="">section 5</span> per aliquot dies cum certatum esset, postremo neque dari neque negari pacem placuit; duae condiciones iis latae sunt: vel senatui liberum arbitrium de se permitterent, vel mille talentum darent eosdemque amicos atque inimicos haberent. <span class="">section 6</span> exprimere cupientibus, quarum rerum in se arbitrium senatui permitterent, nihil certi responsum est. ita infecta pace dimissi urbe eodem die, Italia intra quindecim dies excedere iussi.</p><p><span class="">section 7</span> tum de consulum provinciis coeptum agi est. ambo Graeciam cupiebant. multum Laelius in senatu poterat. is, cum senatus aut sortiri aut comparare inter se provincias consules iussisset, elegantius facturos dixit, si iudicio patrum quam si sorti eam rem permisissent. <span class="">section 8</span> Scipio <span class="corr">[responso]</span> ad hoc dato cogitaturum, quid sibi faciendum esset, cum fratre uno locutus iussusque ab eo permittere audacter senatui, renuntiat collegae facturum se, quod is censeret. <span class="">section 9</span> cum res aut nova aut vetustate exemplorum memoriae iam exoletae relata expectatione certaminis senatum erexisset, P. Scipio Africanus dixit, si L. Scipioni fratri suo provinciam Graeciam decrevissent, se <span class="italics">ei</span> legatum iturum. <span class="">section 10</span> haec vox magno adsensu audita sustulit certamen; experiri libebat, utrum plus regi Antiocho in Hannibale victo an in victore Africano consuli legionibusque Romanis auxilii foret; ac prope omnes Scipioni Graeciam, Laelio Italiam <span class="corr">[decreverunt.]</span> <span class="">chapter 2</span> <span class="">section 1</span> praetores inde provincias sortiti sunt, L. Aurunculeius urbanam, Cn. Fulvius peregrinam, L. Aemilius Regillus classem, P. Iunius Brutus Tuscos, M. Tuccius Apuliam et Bruttios, C. Atinius Siciliam. <span class="">section 2</span> consuli deinde, cui <span class="pagebreak" id="index.xml-pb-d30e132">[Page p.290]</span> Graecia provincia decreta erat, ad eum exercitum, quem a M'. Acilio—duae autem legiones erant — accepturus esset, in supplementum addita peditum civium Romanorum tria milia, <span class="">section 3</span> equites centum, et socium Latini nominis quinque milia, equites ducenti; et adiectum, ut, cum in provinciam venisset, si e re publica videretur esse, exercitum in Asiam traiceret. <span class="">section 4</span> alteri consuli totus novus exercitus decretus, duae legiones Romanae et socium Latini nominis quindecim milia peditum, equites sexcenti. <span class="">section 5</span> exercitum ex Liguribus Q. Minucius—iam enim confectam provinciam scripserat et Ligurum omne nomen in deditionem venisse—traducere in Boios et P. Cornelio proconsuli tradere iussus ex agro, quo victos bello multaverat, Boios deducenti. <span class="">section 6</span> duae urbanae legiones, quae priore anno conscriptae erant, M. Tuccio praetori datae et socium ac Latini nominis peditum quindecim milia et equites sexcenti ad Apuliam Bruttiosque obtinendos. <span class="">section 7</span> A. Cornelio superioris anni praetori, qui Bruttios cum exercitu obtinuerat, imperatum, si ita consuli videretur, ut legiones in Aetoliam traiectas M'. Acilio traderet, si is manere ibi vellet; <span class="">section 8</span> si Acilius redire Romam mallet, ut A. Cornelius cum eo exercitu in Aetolia remaneret. C. Atinium Labeonem provinciam Siciliam exercitumque a M. Aemilio accipere placuit et in supplementum scribere ex ipsa provincia, si vellet, <span class="corr">[peditum]</span> duo milia et centum equites. <span class="">section 9</span> P. Iunius Brutus in Tuscos exercitum novum, legionem unam Romanam et decem milia socium ac Latini nominis scribere et quadringentos equites; <span class="">section 10</span> L. Aemilius, cui maritima provincia erat, viginti naves longas et socios navalis a M. Iunio praetore superioris anni accipere iussus et scribere ipse mille navalis socios, duo' milia peditum; cum iis navibus militibusque in Asiam proficisci et classem a C. Livio accipere. <span class="">section 11</span> duas Hispanias Sardiniamque obtinentibus prorogatum in annum imperium est et idem exercitus decreti. <span class="">section 12</span> Siciliae Sardiniaeque <span class="pagebreak" id="index.xml-pb-d30e162">[Page p.291]</span> binae aeque <span class="italics">ac</span> proximo anno decumae frumenti imperatae; Siculum omne frumentum in Aetoliam ad exercitum portari iussum, ex Sardinia pars Romam pars in Aetoliam, eodem quo Siculum.</p><p><span class="">chapter 3</span> <span class="">section 1</span> priusquam consules in provincias proficiscerentur, prodigia per pontifices procurari placuit. <span class="">section 2</span> Romae <span class="corr">[Iunonis]</span> Lucinae templum de caelo tactum erat ita, ut fastigium valvaeque deformarentur; Puteolis pluribus locis murus et porta fulmine icta et duo homines exanimati; <span class="">section 3</span> Nursiae sereno satis constabat nimbum ortum; ibi quoque duos liberos homines exanimatos; terra apud se pluvisse Tusculani nuntiabant, et Reatini mulam in agro suo peperisse. <span class="">section 4</span> ea procurata, Latinaeque instauratae, quod Laurentibus carnis, quae dari debet, <span class="">section 5</span> data non fuerat. supplicatio quoque earum religionum causa fuit quibus diis decemviri ex libris ut fieret ediderunt. <span class="">section 6</span> decem ingenui, decem virgines, patrimi omnes matrimique, ad id sacrificium adhibiti, et decemviri nocte lactentibus rem divinam fecerunt. <span class="">section 7</span> P. Cornelius Scipio Africanus, priusquam proficisceretur, fornicem in Capitolio adversus viam, qua in Capitolium escenditur, cum signis septem auratis et equis duobus et marmorea duo labra ante fornicem posuit.</p><p><span class="">section 8</span> per eosdem dies principes Aetolorum tres et quadraginta, inter quos Damocritus et frater eius erant, ab duabus cohortibus missis a M'. Acilio Romam deducti et in Lautumias coniecti sunt. cohortes inde ad exercitum redire L. Cornelius consul iussit. <span class="">section 9</span> — <span class="corr">[legati]</span> ab Ptolomaeo et Cleopatra regibus Aegypti gratulantes, quod M'. Acilius consul Antiochum regem Graecia expulisset, venerunt adhortantesque, ut in Asiam exercitum traicerent: <span class="">section 10</span> omnia perculsa metu non in Asia modo sed etiam in Syria esse; reges Aegypti ad ea, <span class="">section 11</span> quae censuisset senatus, paratos fore. gratiae regibus actae; legatis munera dari iussa in singulos quaternum <span class="corr">[milium]</span> aeris.</p><p><span class="">chapter 4</span> <span class="">section 1</span> L. Cornelius consul peractis, quae Romae <span class="pagebreak" id="index.xml-pb-d30e222">[Page p.292]</span> agenda erant, pro contione edixit, ut milites, quos ipse in supplementum scripsisset, quique in Bruttiis cum A. Cornelio propraetore essent, ut hi omnes idibus Quinctilibus Brundisium convenirent. <span class="">section 2</span> item tres legatos nominavit, Sex. Digitium L. Apustium C. Fabricium Luscinum, qui ex ora maritima undique navis Brundisium contraherent; et omnibus iam paratis paludatus ab urbe est profectus. <span class="">section 3</span> ad quinque milia voluntariorum, Romani sociique, qui emerita stipendia sub imperatore P. Africano habebant, praesto fuere exeunti consuli et nomina dederunt. <span class="">section 4</span> per eos dies, quibus est profectus ad bellum consul, ludis Apollinaribus, a. d. quintum idus Quinctiles caelo sereno interdiu obscurata lux est, cum luna sub orbem solis subisset. <span class="">section 5</span> et L. Aemilius Regillus, cui navalis provincia evenerat, eodem tempore profectus est. L. Aurunculeio negotium ab senatu datum est, ut triginta quinqueremes, viginti triremes faceret, quia fama erat Antiochum post proelium navale maiorem classem aliquanto reparare.</p><p><span class="">section 6</span> Aetoli, postquam legati ab Roma rettulerunt nullam spem pacis esse, quamquam omnis ora—maritima eorum, quae in Peloponnesum versa est, depopulata ab Achaeis erat, <span class="">section 7</span> periculi magis quam damni memores, ut Romanis intercluderent iter, Coracem occupaverunt montem; neque enim dubitabant ad oppugnationem Naupacti eos principio veris redituros esse. <span class="">section 8</span> Acilio, quia id expectari sciebat, satius visum est inopinatam adgredi rem et Lamiam oppugnare; <span class="">section 9</span> nam et a Philippo prope ad excidium adductos esse, et tunc eo ipso, quod nihil tale timerent, opprimi incautos posse. <span class="">section 10</span> profectus ab Elatia primum in hostium terra circa Spercheum amnem posuit castra; inde nocte motis signis prima luce corona moenia est adgressus. <span class="">chapter 5</span> <span class="">section 1</span> magnus pavor ac tumultus, ut in re improvisa, fuit. constantius tamen, quam quis facturos crederet, in tam subito periculo, cum viri propugnarent, <span class="pagebreak" id="index.xml-pb-d30e250">[Page p.293]</span> feminae tela omnis generis saxaque in muros gererent, iam multifariam scalis appositis urbem eo die defenderunt. <span class="">section 2</span> Acilius signo receptui dato suos in castra medio ferme die reduxit; et tunc cibo et quiete refectis corporibus, priusquam praetorium dimitteret, denuntiavit, ut ante lucem armati paratique essent; <span class="">section 3</span> nisi expugnata urbe se eos in castra non reducturum. eodem tempore, quo pridie, pluribus locis adgressus, cum oppidanos iam vires, iam tela, iam ante omnia animus deficeret, intra paucas horas urbem cepit. <span class="">section 4</span> ibi partim divendita partim divisa praeda, consilium habitum, quid deinde faceret. nemini ad Naupactum iri placuit occupato ad Coracem ab Aetolis saltu. ne tamen segnia aestiva essent et Aetoli non impetratam pacem ab senatu nihilo minus per suam cunctationem haberent, oppugnare Acilius Amphissam statuit. ab Heraclea per Oetam exercitus eo deductus. <span class="">section 5</span> cum ad moenia castra posuisset, non corona, sicut Lamiam, sed operibus oppugnare urbem est adortus. pluribus simul locis aries admovebatur, et cum quaterentur muri, nihil adversus tale machinationis genus parare aut comminisci oppidani conabantur; <span class="">section 6</span> omnis spes in armis et audacia erat; eruptionibus crebris et stationes hostium et eos ipsos, qui circa opera et machinas erant, turbabant. <span class="">chapter 6</span> <span class="">section 1</span> multis tamen locis decussus murus erat, cum adlatum est successorem Apolloniae exposito exercitu per Epirum ac Thessaliam venire. <span class="">section 2</span> cum tredecim milibus peditum et quingentis equitibus consul veniebat. iam in sinum Maliacum venerat; et praemissis Hypatam, qui tradere urbem iuberent, postquam nihil responsum est nisi ex communi Aetolorum decreto facturos, ne teneret se oppugnatio Hypatae nondum Amphissa recepta, praemisso fratre Africano Amphissam ducit. <span class="">section 3</span> sub adventum eorum oppidani relicta urbe—iam enim magna ex parte moenibus nudata erat—in arcem, quam inexpugnabilem habent, omnes armati atque inermes concessere.</p><div class="pagebreak" id="index.xml-pb-d30e271">[Page p.294]</div><p><span class="">section 4</span> consul sex milia fere passuum inde posuit castra. eo legati Athenienses primum ad P. Scipionem praegressum agmen, sicut ante dictum est, deinde ad consulem venerunt, deprecantes pro Aetolis. <span class="">section 5</span> clementius responsum ab Africano tulerunt, qui causam relinquendi honeste Aetolici belli quaerens Asiam et regem Antiochum spectabat, iusseratque Athenienses non Romanis solum, ut pacem bello praeferrent, sed etiam Aetolis persuadere. <span class="">section 6</span> celeriter auctoribus Atheniensibus frequens ab Hypata legatio Aetolorum venit, et spem pacis eis sermo etiam Africani, quem priorem adierunt, auxit, commemorantis multas gentes populosque in Hispania prius, deinde in Africa in fidem suam venisse; in omnibus se maiora clementiae benignitatisque quam virtutis bellicae monumenta reliquisse. <span class="">section 7</span> perfecta videbatur res, cum aditus consul idem illud responsum rettulit, quo fugati ab senatu erant. eo tamquam novo cum icti Aetoli essent—nihil enim nec legatione Atheniensium nec placido Africani responso profectum videbant—, referre ad suos dixerunt velle. <span class="">chapter 7</span> <span class="">section 1</span> reditum inde Hypatam est, nec consilium expediebatur; nam neque, unde mille talentum daretur erat, et permisso libero arbitrio ne in corpora sua saeviretur, metuebant. <span class="">section 2</span> redire itaque eosdem legatos ad consulem et Africanum iusserunt et petere, ut, si dare vere pacem, non tantum ostendere, frustrantes spem miserorum, vellent, aut ex summa pecuniae demerent aut permissionem extra civium corpora fieri iuberent. <span class="">section 3</span> nihil impetratum ut mutaret consul; et ea quoque irrita legatio dimissa est. <span class="">section 4</span> secuti et Athenienses sunt; et princeps legationis eorum Echedemus fatigatos tot repulsis Aetolos et complorantis inutili lamentatione fortunam gentis ad spem revocavit auctor indutias sex mensium petendi, ut legatos mittere Romam possent: <span class="">section 5</span> dilationem nihil ad praesentia mala, quippe quae ultima essent, adiecturam; levari per multos casus tempore interposito praesentis clades <span class="pagebreak" id="index.xml-pb-d30e295">[Page p.295]</span> posse. <span class="">section 6</span> auctore Echedemo idem missi; prius P. Scipione convento, per eum indutias temporis eius, quod petebant, ab consule impetraverunt. <span class="">section 7</span> et soluta obsidione Amphissae M'. Acilius tradito consuli exercitu provincia decessit, et consul ab Amphissa Thessaliam repetit, ut per Macedoniam Thraeciamque duceret in Asiam.</p><p><span class="">section 8</span> tum Africanus fratri: 'iter, quod insistis, L. Scipio, <span class="">section 9</span> ego quoque approbo; sed totum id vertitur in voluntate Philippi, qui si imperio nostro fidus est, et iter et commeatus et omnia, quae in longo itinere exercitus alunt iuvantque, nobis suppeditabit; <span class="">section 10</span> si is destituit, nihil per Thraeciam satis tutum habebis; itaque prius regis animum explorari placet. optime explorabitur, si nihil ex praeparato agentem opprimet qui inittetur.' <span class="">section 11</span> Ti. Sempronius Gracchis, longe <span class="corr">[tum]</span> acerrimus iuvenum, ad id delectus per dispositos equos prope incredibili celeritate ab Amphissa—inde enim est dimissus—die tertio Pellam pervenit. <span class="">section 12</span> in convivio rex erat et in multum vini processerat; ea ipsa remissio animi suspicionem dempsit novare eum quicquam velle. <span class="">section 13</span> et <span class="corr">[tum]</span> quidem comiter acceptus hospes, postero die <span class="corr">[commeatus]</span> exercitui paratos benigne, pontes in fluminibus factos, vias, ubi transitus difficiles erant, munitas vidit. <span class="">section 14</span> haec <span class="corr">[referens]</span> eadem, qua ierat, celeritate Thaumacis occurrit consuli. <span class="">section 15</span> inde certiore et maiore spe laetus exercitus ad praeparata omnia in Macedoniam pervenit. venientis regio . apparatu et accepit et prosecutus est rex. multa in eo et dexteritas et humanitas visa, quae commendabilia apud Africanum erant, virum sicut ad cetera egregium, ita a comitate, quae sine luxuria esset, non aversum. <span class="">section 16</span> inde non per Macedoniam modo sed etiam Thraeciam prosequente et praeparante omnia <span class="corr">[Philippo]</span> ad Hellespontum perventum est.</p><p><span class="">chapter 8</span> <span class="">section 1</span> Antiochus post navalem ad Corycum pugnam cum totam hiemem liberam in apparatus terrestris <span class="pagebreak" id="index.xml-pb-d30e360">[Page p.296]</span> maritimosque habuisset, classi maxume reparandae, ne tota maris possessione pelleretur, intentus fuerat. <span class="">section 2</span> succurrebat superatum se, cum classis afuisset Rhodiorum; quodsi ea quoque—nec commissuros Rhodios, ut iterum morarentur—certamini adesset, magno sibi navium numero opus fore, ut viribus et magnitudine classem hostium aequaret. <span class="">section 3</span> itaque et Hannibalem in Syriam miserat ad Phoenicum accersendas naves, et Polyxenidam, quo minus prospere res gesta erat, eo enixius et eas, quae erant, reficere et alias parare naves iussit. <span class="">section 4</span> ipse in Phrygia hibernavit undique auxilia accersens. etiam in Gallograeciam miserat; bellicosiores ea tempestate erant, Gallicos adhuc, nondum exoleta stirpe gentis, servantes animos. <span class="">section 5</span> filium Seleucum in Aeolide reliquerat cum exercitu ad maritimas continendas urbes, quas illinc a Pergamo Eumenes, hinc a Phocaea Erythrisque Romani sollicitabant. <span class="">section 6</span> classis Romana, sicut ante dictum est, ad Canas hibernabat; eo media ferme hieme rex Eumenes cum duobus milibus peditum, equitibus quingentis venit. <span class="">section 7</span> is cum magnam praedam agi posse dixisset ex agro hostium, qui circa Thyatiram esset, hortando perpulit Livium, ut quinque milia militum secum mitteret. missi ingentem praedam intra paucos dies averterunt.</p><p><span class="">chapter 9</span> <span class="">section 1</span> inter haec Phocaeae seditio orta quibusdam ad Antiochum multitudinis animos avocantibus. <span class="">section 2</span> gravia hiberna navium erant, grave tributum, quod togae quingentae imperatae erant cum quingentis tunicis, <span class="">section 3</span> gravis etiam inopia frumenti, propter quam naves quoque et praesidium Romanum excessit. tum vero liberata metu factio erat, quae plebem in contionibus ad Antiochum trahebat; <span class="">section 4</span> senatus et optimates in Romana societate perstandum censebant; defectionis auctores plus apud multitudinem valuerunt. <span class="">section 5</span> Rhodii, quo magis cessatum priore aestate erat, eo maturius aequinoctio verno eundem Pausistratum classis praefectum cum sex et triginta navibus miserunt. <span class="">section 6</span> iam Livius <span class="pagebreak" id="index.xml-pb-d30e393">[Page p.297]</span> a Canis cum triginta navibus <span class="italics">suis</span> et septem quadriremibus, quas secum Eumenes rex adduxerat, Hellespontum petebat, ut ad transitum exercitus, quem terra venturum opinabatur, praepararet, quae opus essent. <span class="">section 7</span> in portum, quem vocant Achaeorum, classes primum advertit; inde Ilium escendit, sacrificioque Minervae facto legationes finitimas ab Elaeunte et Dardano et Rhoeteo, tradentis in fidem civitatis suas, <span class="">section 8</span> benigne audivit. inde ad Hellesponti fauces navigat et decem navibus in statione contra Abydum relictis cetera classe in Europam ad Sestum oppugnandam traiecit. <span class="">section 9</span> iam subeuntibus armatis muros fanatici Galli primum cum sollemni habitu ante portam occurrunt; iussu se matris deum famulos deae venire memorant ad precandum Romanum, ut parceret moenibus urbique. <span class="">section 10</span> nemo eorum violatus est. mox universus <span class="corr">[senatus]</span> cum magistratibus ad dedendam urbem processit. <span class="">section 11</span> inde Abydum traiecta classis. ubi cum temptatis per colloquia animis nihil pacati responderetur, ad oppugnationem sese expediebant.</p><p><span class="">chapter 10</span> <span class="">section 1</span> dum haec in Hellesponto geruntur, Polyxenidas regius praefectus—erat autem exul Rhodius—cum audisset profectam ab domo popularium suorum classem, <span class="">section 2</span> et Pausistratum praefectum superbe quaedam et contemptim in se contionantem dixisse, praecipuo certamine animi adversus eum sumpto nihil aliud dies noctesque agitabat animo, quam ut verba magnifica eius rebus confutaret. <span class="">section 3</span> mittit ad eum hominem et illi notum, qui diceret et se Pausistrato patriaeque suae magno usui, si liceat, fore, et a Pausistrato se restitui in patriam posse. <span class="">section 4</span> cum, quonam modo ea fieri possent, mirabundus Pausistratus percunctaretur, fidem petenti dedit agendae communiter rei aut tegendae silentio. <span class="">section 5</span> <span class="corr">[tum]</span> internuntius: regiam classem aut totam aut maiorem <span class="italics">eius</span> partem Polyxenidam traditurum ei; pretium tanti meriti nullum aliud pacisci quam reditum in patriam. <span class="">section 6</span> magnitudo rei nec ut crederet nec ut aspernaretur <span class="pagebreak" id="index.xml-pb-d30e441">[Page p.298]</span> dicta effecit. Panhormum Samiae terrae petit, ibique ad explorandam rem, quae oblata erat, substitit. <span class="">section 7</span> ultro citroque nuntii cursare, nec fides ante Pausistrato facta est, quam coram nuntio eius Polyxenidas sua manu scripsit se ea, quae pollicitus esset, <span class="">section 8</span> facturum signoque suo impressas tabellas misit. eo vero pignore velut auctoratum sibi proditorem ratus est: neque enim eum, qui sub rege viveret, commissurum fuisse, ut adversus semet ipsum indicia manu sua testata daret. <span class="">section 9</span> inde ratio simulatae proditionis composita. omnium se rerum apparatum omissurum Polyxenidas dicere; non remigem, non socios navalis ad classem frequentis habiturum; <span class="">section 10</span> subducturum per simulationem reficiendi quasdam naves, alias in propinquos portus dimissurum; paucas ante portum Ephesi in salo habiturum, quas, si exire res cogeret, obiecturus certamini foret. <span class="">section 11</span> quam neglegentiam Polyxenidam in classe sua habiturum Pausistratus audivit, <span class="corr">[eam]</span> ipse extemplo habuit, partem navium ad commeatus accersendos Halicarnassum, partem Samum ad urbem misit, <span class="italics">ipse ad Panhormum mansit,</span> ut paratus esset, <span class="">section 12</span> cum signum adgrediendi a proditore accepisset. Polyxenidas augere simulando errorem; subducit quasdam naves, alias velut subducturus esset, navalia reficit; remiges ex hibernis non Ephesum accersit, sed Magnesiam occulte cogit. <span class="">chapter 11</span> <span class="">section 1</span> forte quidam Antiochi miles, cum Samum rei privatae causa venisset, pro speculatore deprehensus deducitur Panhormum ad praefectum. <span class="">section 2</span> is percunctanti, quid Ephesi ageretur, incertum metu an erga suos haud sincera fide, omnia aperit: <span class="">section 3</span> classem instructam paratamque in portu stare; remigium omne Magnesiam <span class="strikethrough">ad Sipylum</span> missum; perpaucas naves subductas esse et navalia detegi; numquam intentius rem navalem administratam esse. haec ne pro veris audirentur, animus errore et spe vana praeoccupatus fecit. <span class="">section 4</span> Polyxenidas satis omnibus comparatis, nocte remige a Magnesia accersito, deductisque <span class="pagebreak" id="index.xml-pb-d30e480">[Page p.299]</span> raptim, quae subductae erant, navibus, cum diem non tam apparatu absumpsisset, quam quod conspici proficiscentem classem nolebat, <span class="">section 5</span> post solis occasum profectus septuaginta navibus tectis vento adverso ante lucem Pygela portum tenuit. ibi cum interdiu ob eandem causam quiesset, nocte in proxima Samiae terrae traiecit. <span class="">section 6</span> hinc Nicandro quodam archipirata quinque navibus tectis Palinurum iusso petere, atque inde armatos, qua proximum per agros iter esset, Panhormum ad tergum hostium ducere, ipse interim classe divisa, ut ex utraque parte fauces portus teneret, <span class="">section 7</span> Panhormum petit. Pausistratus primo ut in re necopinata turbatus parumper, deinde vetus miles celeriter collecto animo terra melius arceri quam mari hostes posse ratus, <span class="">section 8</span> armatos duobus agminibus ad promunturia, quae cornibus obiectis ab alto portum faciunt, ducit, inde facile telis ancipitibus hostem summoturus. id inceptum eius Nicander a terra visus cum turbasset, repente mutato consilio naves conscendere omnis iubet. <span class="">section 9</span> <span class="corr">[tum]</span> vero ingens pariter militum nautarumque trepidatio orta, et velut fuga in naves fieri, cum se mari terraque simul cernerent circumventos. <span class="">section 10</span> Pausistratus unam viam salutis esse ratus, si vim facere per fauces portus atque erumpere in mare apertum posset, postquam conscendisse suos vidit, <span class="corr">[sequi]</span> ceteris iussis princeps ipse concitata nave remis ad ostium portus tendit. <span class="">section 11</span> superantem iam fauces navem eius Polyxenidas tribus quinqueremibus circumsistit. navis rostris icta supprimitur; telis obruuntur propugnatores, inter quos et Pausistratus impigre pugnans interficitur. <span class="">section 12</span> navium reliquarum ante portum aliae, aliae in portu deprensae, quaedam a Nicandro, dum moliuntur a terra, captae; <span class="">section 13</span> quinque tantum Rhodiae naves cum duabus Cois effugerunt terrore flammae micantis via sibi inter confertas naves facta; contis enim binis a prora prominentibus trullis ferreis <span class="corr">[multum]</span> conceptum ignem prae se portabant. <span class="">section 14</span> Erythraeae triremes cum haud procul <span class="pagebreak" id="index.xml-pb-d30e522">[Page p.300]</span> a Samo Rhodiis navibus, quibus ut essent praesidio veniebant, obviae fugientibus fuissent, in Hellespontum ad Romanos cursum averterunt. <span class="">section 15</span> sub idem tempus Seleucus proditam Phocaeam porta una per custodes aperta recepit; et Cyme aliaeque eiusdem orae urbes ad eum metu defecerunt.</p><p><span class="">chapter 12</span> <span class="">section 1</span> dum haec in Aeolide geruntur, Abydus cum per aliquot dies obsidionem tolerasset praesidio regio tutante moenia, <span class="">section 2</span> iam omnibus fessis Philota quoque praefecto praesidii permittente magistratus eorum cum Livio de condicionibus tradendae urbis agebant. rem distinebat, quod, utrum armati an inermes emitterentur regii, parum conveniebat. <span class="">section 3</span> haec agentibus cum intervenisset nuntius Rhodiorum cladis, emissa de manibus res est; <span class="">section 4</span> metuens enim Livius, ne successu tantae rei inflatus Polyxenidas classem, quae ad Canas erat, opprimeret, Abydi obsidione custodiaque Hellesponti extemplo relicta naves, quae subductae Canis erant, <span class="">section 5</span> deduxit; et Eumenes Elaeam venit. Livius omni classe, cui adiunxerat duas triremes Mitylenaeas, Phocaeam petit. quam cum teneri valido regio praesidio audisset, nec procul Seleuci castra esse, depopulatus maritimam oram, <span class="">section 6</span> et praeda maxime hominum raptim in naves imposita tantum moratus, dum Eumenes cum classe adsequeretur, Samum petere intendit. <span class="">section 7</span> Rhodiis primo audita clades simul pavorem simul luctum ingentem fecit; nam praeter navium militumque iacturam, quod floris, quod roboris in iuventute fuerat, <span class="">section 8</span> amiserant, multis nobilibus secutis inter cetera auctoritatem Pausistrati, quae inter suos merito maxima erat; deinde, quod fraude capti, quod a cive potissimum suo forent, in iram luctus vertit. <span class="">section 9</span> decem extemplo naves, et diebus post paucis decem alias praefecto omnium Eudamo miserunt, quem aliis virtutibus bellicis haudquaquam Pausistrato parem, cautiorem, quo minus animi erat, ducem futurum credebant. <span class="">section 10</span> Romani et Eumenes rex in Erythraeam primum classem <span class="pagebreak" id="index.xml-pb-d30e552">[Page p.301]</span> applicuerunt. ibi noctem unam morati postero die Corycum <span class="strikethrough">Pelorum</span> promunturium tenuerunt. <span class="">section 11</span> inde cum in proxima Samiae vellent traicere, non expectato solis ortu, ex quo statum caeli notare gubernatores possent, in incertam tempestatem miserunt. <span class="">section 12</span> medio in cursu, aquilone in septentrionem verso, exasperato fluctibus mari iactari coeperunt. <span class="">chapter 13</span> <span class="">section 1</span> Polyxenidas Samum petituros ratus hostis, ut se Rhodiae classi coniungerent, ab Epheso profectus primo ad Myonnesum stetit; inde ad Macrin, quam vocant, insulam traiecit, ut praetervehentis classis si quas aberrantis ex agmine naves posset aut postremum agmen opportune adoriretur. <span class="">section 2</span> postquam sparsam tempestate classem vidit, occasionem primo adgrediendi ratus, paulo post increbrescente vento et maiores iam volvente fluctus, <span class="">section 3</span> quia pervenire se ad eos videbat non posse, <span class="">section 4</span> ad Aethaliam insulam traiecit, ut inde postero die Samum ex alto petentis navis adgrederetur. Romani, pars exigua, primis tenebris portum desertum Samiae tenuerunt, classis cetera nocte tota in alto iactata in eundem portum decurrit. <span class="">section 5</span> ibi ex agrestibus cognito hostium naves ad Aethaliam stare, consilium habitum, utrum extemplo decernerent, an Rhodiam expectarent classem. dilata re—ita enim placuit—Corycum, <span class="">section 6</span> unde venerant, traiecerunt. Polyxenidas quoque, cum frustra stetisset, Ephesum rediit. tum Romanae naves vacuo ab hostibus mari Samum traiecerunt. <span class="">section 7</span> eodem et Rhodia classis post dies paucos venit. quam ut expectatam esse appareret, profecti extemplo sunt Ephesum, ut aut decernerent navali certamine, aut, si detractaret hostis pugnam, quod plurimum intererat ad animos civitatium, timoris confessionem exprimerent. <span class="">section 8</span> contra fauces portus instructa in frontem navium acie stetere. postquam nemo adversus ibat, classe divisa pars in salo ad ostium portus in ancoris stetit, pars in <span class="corr">[terram]</span> milites exposuit. <span class="">section 9</span> in eos <span class="strikethrough">iam</span> ingentem praedam late depopulato agro agentis Andronicus <span class="pagebreak" id="index.xml-pb-d30e592">[Page p.302]</span> Macedo, qui in praesidio Ephesi erat, iam moenibus appropinquantis eruptionem fecit, exutosque magna parte praedae ad mare ac naves redegit. <span class="">section 10</span> postero die insidiis medio ferme viae positis ad eliciendum extra moenia Macedonem Romani ad urbem agmine iere; inde, cum ea ipsa suspicio, ne quis exiret, deterruisset, <span class="">section 11</span> redierunt ad naves; et terra marique fugientibus certamen hostibus Samum, unde venerat, classis repetit. inde duas sociorum ex Italia, duas Rhodias triremes cum praefecto Epicrate Rhodio ad fretum Cephallaniae tuendum praetor misit. <span class="">section 12</span> infestum id latrocinio Lacedaemonius Hybristas cum iuventute Cephallanum faciebat, clausumque iam mare commeatibus Italicis erat.</p><p><span class="">chapter 14</span> <span class="">section 1</span> Piraei L. Aemilio Regillo succedenti ad navale imperium Epicrates occurrit; <span class="">section 2</span> qui audita clade Rhodiorum, cum ipse duas tantum quinqueremes haberet, Epicratem cum quattuor navibus in Asiam secum reduxit; prosecutae etiam apertae Atheniensium naves sunt. <span class="">section 3</span> Aegaeo mari traiecit <span class="italics">Chium.</span> eodem Timasicrates Rhodius cum duabus quadriremibus ab Samo nocte intempesta venit, deductusque ad Aemilium praesidii causa se missum ait, quod eam oram maris infestam onerariis regiae naves excursionibus crebris ab Hellesponto atque Abydo facerent. traicienti Aemilio a Chio Samum duae Rhodiae quadriremes, missae obviam ab Livio, et rex Eumenes cum duabus quinqueremibus occurrit. <span class="">section 4</span> Samum postquam ventum est, accepta ab Livio classe et sacrificio, ut adsolet, rite facto Aemilius consilium advocavit. ibi C. Livius — is enim est primus rogatus sententiam—neminem fidelius posse dare consilium dixit quam eum, qui id alteri suaderet, quod ipse, si in eodem loco esset, <span class="">section 5</span> facturus fuerit: se in animo habuisse tota classe Ephesum petere et onerarias ducere multa saburra gravatas, <span class="">section 6</span> atque eas in faucibus portus supprimere; <span class="">section 7</span> et eo minoris molimenti ea claustra esse, quod in fluminis modum longum et angustum et vadosum ostium portus <span class="pagebreak" id="index.xml-pb-d30e623">[Page p.303]</span> sit. ita adempturum se <span class="corr">[maris]</span> usum hostibus fuisse inutilemque classem facturum. <span class="">chapter 15</span> <span class="">section 1</span> nulli ea placere sententia. Eumenes rex quaesivit, quid tandem? ubi demersis navibus frenassent claustra maris, utrum libera sua classe abscessuri inde forent ad opem ferendam sociis terroremque hostibus praebendum, an nihilo minus tota classe portum obsessuri? <span class="">section 2</span> sive enim abscedant, cui dubium esse, quin hostes extracturi demersas moles sint et minore molimento aperturi portum, quam obstruatur? sin autem manendum ibi nihilo minus sit, quid attinere claudi portum? <span class="">section 3</span> quin contra illos, tutissimo portu, opulentissima urbe fruentis, omnia Asia praebente quieta aestiva acturos; Romanos aperto in mari fluctibus tempestatibusque obiectos, omnium inopes, in adsidua statione <span class="corr">[futuros,]</span> ipsos magis adligatos impeditosque, <span class="">section 4</span> ne quid eorum, quae agenda sint, possint agere, quam ut hostis clausos habeant. <span class="">section 5</span> Eudamus praefectus Rhodiae classis magis eam sibi displicere sententiam ostendit, quam ipse, <span class="">section 6</span> quid censeret faciendum, dixit. Epicrates Rhodius omissa in praesentia Epheso mittendam navium partem in Lyciam censuit, et Patara, caput gentis, in societatem adiungenda. <span class="">section 7</span> in duas magnas res id usui fore, et Rhodios pacatis contra insulam suam terris totis viribus incumbere in unius belli, quod adversus Antiochum sit, <span class="">section 8</span> curam posse, et eam classem, quae in Cilicia compararetur, intercludi, ne Polyxenidae coniungatur. <span class="">section 9</span> haec maxime movit sententia; placuit tamen Regillum classe tota evehi ad portum Ephesi ad inferendum hostibus terrorem.</p><p><span class="">chapter 16</span> <span class="">section 1</span> C. Livius cum duabus quinqueremibus Romanis et quattuor quadriremibus Rhodiis et duabus apertis Zmyrnaeis in Lyciam est missus, Rhodum prius iussus adire et omnia <span class="corr">[cum]</span> iis communicare consilia. <span class="">section 2</span> civitates, quas praetervectus est, Miletus Myndus Halicarnassus Cnidus Cous, imperata enixe fecerunt. <span class="">section 3</span> Rhodum ut ventum est, simul et, ad quam rem missus <span class="pagebreak" id="index.xml-pb-d30e676">[Page p.304]</span> esset, is exposuit et consuluit eos. approbantibus cunctis et ad <span class="corr">[eam,]</span> quam habebat, classem, adsumptis tribus quadriremibus, navigat Patara. <span class="">section 4</span> primo secundus ventus ad ipsam urbem ferebat eos, sperabantque subito terrore aliquid moturos; postquam circumagente se vento fluctibus dubiis volvi coeptum est mare, pervicerunt quidem remis, ut tenerent <span class="corr">[terram;]</span> <span class="">section 5</span> sed neque circa urbem tuta statio erat, nec ante ostium portus in salo stare poterant aspero mari et nocte imminente. <span class="">section 6</span> praetervecti moenia portum Phoenicunta, minus duum milium spatio inde distantem, petiere, navibus a maritima vi tutum; <span class="">section 7</span> sed altae insuper inminebant rupes, quas celeriter oppidani adsumptis regiis militibus, quos in praesidio habebant, ceperunt. <span class="">section 8</span> adversus quos Livius, quamquam erant iniqua ac difficilia ad exitus loca, Issaeos auxiliares et Zmyrnaeorum expeditos iuvenes misit. <span class="">section 9</span> hi, dum missilibus primo et adversus paucos levibus excursionibus lacessebatur magis quam conserebatur pugna, sustinuerunt certamen; <span class="">section 10</span> postquam plures ex urbe adfluebant, et iam omnis multitudo effundebatur, timor incessit Livium, ne et auxiliares circumvenirentur et navibus etiam ab terra periculum esset. <span class="">section 11</span> ita non milites <span class="corr">[solum]</span> sed etiam navalis socios, remigum turbam, quibus quisque poterat telis, armatos in proelium eduxit. <span class="">section 12</span> <span class="corr">[tum]</span> quoque anceps pugna fuit, neque milites solum aliquot, sed L Apustius tumultuario proelio cecidit; postremo tamen fusi fugatique sunt Lycii atque in urbem compulsi, et Romani cum haud incruenta victoria ad naves redierunt. <span class="">section 13</span> inde in Telmessicum profecti sinum, qui latere uno Cariam altero Lyciam contingit, omisso <span class="italics">consilio</span> Patara amplius temptandi Rhodii domum dimissi sunt, <span class="">section 14</span> Livius praetervectus Asiam in Graeciam transmisit, ut conventis Scipionibus, qui <span class="corr">[tum]</span> circa Thessaliam erant, in Italiam traiceret.</p><p><span class="">chapter 17</span> <span class="">section 1</span> Aemilius postquam omissas in Lycia res et Livium profectum in Italiam cognovit, cum ipse <span class="pagebreak" id="index.xml-pb-d30e741">[Page p.305]</span> ab Epheso tempestate repulsus irrito incepto Samum revertisset, <span class="">section 2</span> turpe ratus temptata frustra Patara esse, proficisci eo tota classe et summa vi adgredi urbem statuit. <span class="">section 3</span> Miletum et ceteram oram sociorum praetervecti in Bargylietico sinu escensionem ad <span class="corr">[Iasum]</span> fecerunt. urbem regium tenebat praesidium; agrum circa Romani hostiliter depopulati sunt. <span class="">section 4</span> missis deinde, qui per colloquia principum et magistratuum temptarent animos, postquam nihil in potestate sua responderunt esse, ad urbem oppugnandam ducit. <span class="">section 5</span> erant Iasensium exules cum Romanis; ii frequentes Rhodios orare institerunt, ne urbem et vicinam sibi et cognatam innoxiam perire sinerent; sibi exilii nullam aliam causam esse quam fidem erga Romanos; <span class="">section 6</span> eadem vi regiorum, qua ipsi pulsi sint, teneri eos, qui in urbe maneant; omnium Iasensium unam mentem esse, ut servitutem regiam effugerent. <span class="">section 7</span> Rhodii moti precibus Eumene etiam rege adsumpto simul suas necessitudines commemorando, simul obsessae regio praesidio urbis casum miserando pervicerunt, ut oppugnatione abstineretur. <span class="">section 8</span> profecti inde pacatis ceteris cum oram Asiae legerent, <span class="">section 9</span> Loryma—portus adversus Rhodum est—pervenerunt. ibi in principiis sermo primo inter tribunos militum secretus oritur, deinde ad aures ipsius Aemilii pervenit, abduci classem ab Epheso, ab suo bello, ut ab tergo liber relictus hostis in tot propinquas sociorum urbes omnia impune conari posset. <span class="">section 10</span> movere ea Aemilium; vocatosque Rhodios cum percontatus esset, <span class="strikethrough">utrum</span> num Pataris universa classis in portu stare posset, cum respondissent non posse, causam nactus omittendae rei Samum naves reduxit.</p><p><span class="">chapter 18</span> <span class="">section 1</span> per idem tempus Seleucus Antiochi filius, <span class="">section 2</span> cum per omne hibernorum tempus exercitum in Aeolide continuisset partim sociis ferendo opem, partim, quos in societatem perlicere non poterat, depopulandis, transire in fines regni Eumenis, dum is procul ab domo cum Romanis et Rhodiis Lyciae maritima oppugnaret, <span class="pagebreak" id="index.xml-pb-d30e780">[Page p.306]</span> statuit. <span class="">section 3</span> ad Elaeam primo infestis signis accessit; deinde omissa oppugnatione urbis agros hostiliter depopulatus ad caput arcemque regni Pergamum ducit oppugnandam. <span class="">section 4</span> Attalus primo stationibus ante urbem positis et excursionibus equitum levisque armaturae magis lacessebat quam sustinebat hostem; <span class="">section 5</span> postremo cum per levia certamina expertus nulla parte virium se parem esse intra moenia se recepisset, obsideri urbs coepta est. <span class="">section 6</span> eodem ferme tempore et Antiochus ab Apamea profectus Sardibus primum, deinde haud procul Seleuci castris ad caput Caici amnis stativa habuit cum magno exercitu mixto variis ex gentibus. <span class="">section 7</span> plurimum terroris in Gallorum mercede conductis quattuor milibus erat. hos paucis * admixtis ad pervastandum passim Pergamenum agrum <span class="strikethrough">milites</span> misit. <span class="">section 8</span> quae postquam Samum nuntiata sunt, primo Eumenes avocatus domestico bello cum classe Elaeam petit; inde, cum praesto fuissent equites peditumque expediti, praesidio eorum tutus, priusquam hostes sentirent aut moverentur, Pergamum contendit. <span class="">section 9</span> ibi rursus levia per excursiones proelia fieri coepta Eumene summae rei discrimen <span class="corr">[haud]</span> dubie detractante. paucos post dies Romana Rhodiaque classis, ut regi opem ferrent, Elaeam ab Samo venerunt. <span class="">section 10</span> quos ubi exposuisse copias Elaeae et tot classes in unum convenisse portum Antiocho adlatum est, et sub idem tempus audivit consulem cum exercitu iam in Macedonia esse pararique, quae ad transitum Hellesponti opus essent, <span class="">section 11</span> tempus venisse ratus, priusquam terra marique simul urgeretur, agendi de pace <span class="strikethrough">esse</span> , tumulum quendam adversus Elaeam castris cepit; <span class="">section 12</span> ibi peditum omnibus copiis relictis cum equitatu—erant autem sex milia equitum—in campos sub ipsa Elaeae moenia descendit misso caduceatore ad Aemilium, velle se de pace agere. <span class="">chapter 19</span> <span class="">section 1</span> Aemilius Eumene a Pergamo accito adhibitis et Rhodiis consilium habuit. Rhodii <span class="corr">[haud]</span> aspernari pacem; Eumenes nec honestum dicere <span class="corr">[esse]</span> <span class="pagebreak" id="index.xml-pb-d30e833">[Page p.307]</span> eo tempore de pace agi, nec exitum rei imponi posse: <span class="">section 2</span> 'qui enim' inquit 'aut honeste, inclusi moenibus et obsessi, velut leges pacis accipiemus? aut cui rata ista pax erit, quam sine consule, non ex auctoritate senatus, non iussu populi Romani pepigerimus? <span class="">section 3</span> quaero enim pace per te facta rediturusne extemplo in Italiam sis, classem exercitumque deducturus, an expectaturus, quid de ea re consuli placeat, quid senatus censeat aut populus iubeat? <span class="">section 4</span> restat ergo, ut maneas in Asia, et rursus in hiberna copiae reductae omisso bello exhauriant commeatibus praebendis socios, deinde, <span class="">section 5</span> si ita visum iis sit, penes quos potestas fuerit, instauremus novum de integro bellum, quod possumus, si ex hoc impetu rerum nihil prolatando remittitur, <span class="">section 6</span> ante hiemem diis volentibus perfecisse.' haec sententia vicit, responsumque Antiocho est ante consulis adventum de pace agi non posse. <span class="">section 7</span> Antiochus pace nequiquam temptata, evastatis Elaeensium primum, deinde Pergamenorum agris, relicto ibi Seleuco filio, Adramytteum hostiliter itinere facto petit agrum opulentum, quem vocant Thebes campum, carmine Homeri nobilitatum; <span class="">section 8</span> neque alio ullo loco Asiae maior regiis militibus parta est praeda. eodem Adramytteum, ut urbi praesidio essent, navibus circumvecti Aemilius et Eumenes venerunt.</p><p><span class="">chapter 20</span> <span class="">section 1</span> per eosdem forte dies Elaeam ex Achaia mille pedites cum centum equitibus, Diophane omnibus iis copiis praeposito, accesserunt, quos egressos navibus obviam missi ab Attalo nocte Pergamum deduxerunt. <span class="">section 2</span> veterani omnes et periti belli erant, et ipse dux Philopoemenis, summi tum <span class="corr">[omnium]</span> Graecorum imperatoris, discipulus. qui biduum simul ad quietem hominum equorumque et ad visendas hostium stationes, quibus locis temporibusque accederent reciperentque sese, sumpserunt. <span class="">section 3</span> ad radices fere collis, in quo posita urbs est, regii succedebant; ita libera ab tergo populatio erat. nullo ab urbe, ne in stationes quidem <span class="italics">qui</span> <span class="pagebreak" id="index.xml-pb-d30e870">[Page p.308]</span> procul iacularetur, <span class="">section 4</span> excurrente, postquam semel, compulsi metu, se moenibus incluserunt, contemptus eorum et inde neglegentia apud regios oritur. non stratos, <span class="">section 5</span> non infrenatos magna pars habebant equos; paucis ad arma et ordines relictis dilapsi ceteri sparserant se toto passim campo, pars in iuvenales' lusus lasciviamque versi, pars vescentes sub umbra, quidam somno etiam strati. <span class="">section 6</span> haec Diophanes ex alta urbe Pergamo contemplatus arma suos capere et ad portam praesto esse iubet; ipse Attalum adit et in animo sibi esse dixit hostium stationem temptare. <span class="">section 7</span> aegre id permittente Attalo, quippe qui centum equitibus adversus sescentos, mille peditibus cum quattuor milibus pugnaturum cerneret, porta egressus haud procul statione hostium, occasionem opperiens, consedit. <span class="">section 8</span> et qui Pergami erant amentiam magis quam audaciam credere esse, et hostes paulisper in eos versi, ut nihil moveri viderunt, nec ipsi quicquam ex solita neglegentia, insuper etiam eludentes paucitatem, mutarunt. <span class="">section 9</span> Diophanes quietos aliquamdiu suos, velut ad spectaculum modo eductos, continuit; <span class="">section 10</span> postquam dilapsos ab ordinibus hostes vidit, peditibus, quantum accelerare possent, sequi iussis ipse princeps inter equites cum turma sua, quam potuit effusissimis habenis, clamore ab omni simul pedite atque equite sublato stationem hostium <span class="corr">[improviso]</span> invadit. <span class="">section 11</span> non homines solum sed equi etiam territi, cum vincula abrupissent, trepidationem et tumultum inter suos fecerunt. <span class="">section 12</span> pauci stabant impavidi equi; eos ipsos non sternere, non infrenare aut escendere facile poterant multo maiorem quam pro numero equitum terrorem Achaeis inferentibus. <span class="">section 13</span> pedites vero ordinati et praeparati sparsos per neglegentiam et semisomnos prope adorti sunt. <span class="">section 14</span> caedes passim fugaque per campos facta est. Diophanes secutus effusos, quoad tutum fuit, magno decore genti Achaeorum parto—spectaverant enim e moenibus Pergami non viri modo sed feminae etiam—in praesidium urbis <span class="pagebreak" id="index.xml-pb-d30e902">[Page p.309]</span> redit. <span class="">chapter 21</span> <span class="">section 1</span> postero die regiae magis compositae et ordinatae stationes quingentis passibus longius ab urbe posuerunt castra, et Achaei eodem ferme tempore atque in eundem locum processerunt. <span class="">section 2</span> per multas horas intenti utrimque velut iam futurum impetum expectavere; postquam haud procul occasu solis redeundi in castra tempus erat, regii signis collatis abire agmine ad iter magis quam ad pugnam composito coepere. <span class="">section 3</span> quievit Diophanes, dum in conspectu erant; deinde eodem, quo pridie, impetu in postremum agmen incurrit, tantumque rursus pavoris ac tumultus incussit, ut, cum terga caederentur, nemo pugnandi causa restiterit; trepidantesque et vix ordinem agminis servantes in castra compulsi sunt. <span class="">section 4</span> haec Achaeorum audacia Seleucum ex agro Pergameno movere castra coegit.</p><p>Antiochus postquam Romanos ad tuendum Adramytteum venisse audivit, ea quidem urbe abstinuit; <span class="">section 5</span> depopulatus agros Peraeam inde, coloniam Mitylenaeorum, expugnavit. Cotton et Corylenus et Aphrodisias et <span class="corr">[Priene]</span> primo impetu captae sunt. inde per Thyatiram Sardis rediit. <span class="">section 6</span> Seleucus in ora maritima permanens aliis terrori erat, aliis praesidio. classis Romana cum Eumene Rhodiisque Mitylenen primo, <span class="">section 7</span> inde retro, unde profecta erat, Elaeam redit. inde Phocaeam petentes ad insulam, quam Bacchium vocant — imminet urbi Phocaeensium—, appulerunt et, quibus ante abstinuerant templis signisque—egregie autem exornata insula erat—, cum hostiliter diripuissent, ad ipsam urbem transmiserunt. <span class="">section 8</span> <span class="corr">[eam]</span> divisis inter se partibus cum oppugnarent et videretur sine operibus, <span class="">section 9</span> armis scalisque capi posse, missum ab Antiocho praesidium trium' milium armatorum cum intrasset urbem, extemplo oppugnatione omissa classis ad insulam se recepit nihil aliud quam depopulato circa urbem hostium agro. <span class="">chapter 22</span> <span class="">section 1</span> inde placuit Eumenen domum dimitti et praeparare consuli atque <span class="pagebreak" id="index.xml-pb-d30e944">[Page p.310]</span> exercitui, quae ad transitum Hellesponti opus essent, Romanam Rhodiamque classem redire Samum atque ibi in statione esse, ne Polyxenidas ab Epheso moveret. rex Elaeam, Romani ac Rhodii Samum redierunt. <span class="">section 2</span> ibi <span class="corr">[M.]</span> Aemilius frater praetoris decessit.</p><p>Rhodii celebratis exsequiis adversus classem, quam fama erat ex Syria venire, tredecim suis navibus et una Coa quinqueremi, altera Cnidia Rhodum, ut ibi in statione essent, profecti sunt. <span class="">section 3</span> biduo ante, quam Eudamus cum classe ab Samo veniret, tredecim ab Rhodo naves cum Pamphilida praefecto adversus eandem Syriacam classem missae adsumptis quattuor navibus, quae Cariae praesidio erant, oppugnantibus regiis Daedala et quaedam alia Peraeae castella obsidione exemerunt. Eudamum confestim exire placuit. <span class="">section 4</span> additae huic quoque sunt ad <span class="corr">[eam]</span> classem, quam habebat, sex apertae naves. <span class="">section 5</span> profectus cum, quantum accelerare poterat, maturasset, ad portum, quem Megisten vocant, praegressos consequitur. inde uno agmine Phaselidem cum venissent, optimum visum est ibi hostem opperiri. <span class="">chapter 23</span> <span class="">section 1</span> in confinio Lyciae et Pamphyliae Phaselis est; prominet penitus in altum conspiciturque prima terrarum Rhodum a Cilicia petentibus et procul navium praebet prospectum. eo maxime, ut in obvio classi hostium essent, electus locus est; <span class="">section 2</span> ceterum, quod non providerunt, et loco gravi et tempore anni—medium enim aestatis erat—, ad hoc insolito odore ingruere morbi vulgo, maxime in remiges, coeperunt. <span class="">section 3</span> cuius pestilentiae metu profecti cum praeterveherentur Pamphylium sinum, ad Eurymedontem amnem appulsa classe audiunt ab Aspendiis ad Sidam hostis esse. <span class="">section 4</span> tardius navigaverant regii adverso tempore <span class="corr">[etesiarum,]</span> quod velut statum favoniis ventis est. Rhodiorum duae et triginta quadriremes et quattuor triremes fuere; <span class="">section 5</span> regia classis septem et triginta maioris formae navium erat; in quibus tres hepteres, quattuor hexeres habebat. praeter has decem <span class="pagebreak" id="index.xml-pb-d30e989">[Page p.311]</span> triremes erant. et hi adesse hostis ex specula quadam cognoverunt. <span class="">section 6</span> utraque classis postero die luce prima, tamquam eo die pugnatura, e portu movit; et postquam superavere Rhodii promunturium, quod ab Sida prominet in altum, extemplo et conspecti ab hostibus sunt et ipsi eos viderunt. <span class="">section 7</span> ab regiis sinistro cornu, quod ab alto obiectum erat, Hannibal, dextro Apollonius, purpuratorum unus, praeerat; et iam in frontem derectas habebant naves. <span class="">section 8</span> Rhodii longo agmine veniebant; prima praetoria navis Eudami erat; cogebat agmen Chariclitus; Pamphilidas mediae classi praeerat. <span class="">section 9</span> Eudamus postquam hostium aciem instructam et paratam ad concurrendum vidit, et ipse in altum evehitur, et deinceps quae sequebantur servantes ordinem in frontem derigere iubet. <span class="">section 10</span> ea res primo tumultum praebuit; nam nec sic in altum evectus erat, ut ordo omnium navium ad terram explicari posset, et festinans ipse praepropere cum quinque solis navibus Hannibali occurrit; ceteri quia in frontem derigere iussi erant, <span class="">section 11</span> non sequebantur. <span class="corr">[extremo]</span> agmini loci nihil ad <span class="corr">[terram]</span> relicti erat; trepidantibusque iis inter se iam in dextro cornu adversus Hannibalem pugnabatur. <span class="">chapter 24</span> <span class="">section 1</span> sed momento temporis et navium virtus et usus maritimae rei terrorem omnem Rhodiis dempsit. <span class="">section 2</span> nam et in altum celeriter evectae naves locum post se quaeque venienti ad terram dedere, et si qua concurrerat rostro cum hostium nave, aut proram lacerabat, aut remos detergebat, aut libero inter ordines discursu praetervecta in puppim impetum dabat. <span class="">section 3</span> maxime exterruit hepteris regia a multo minore Rhodia nave uno ictu demersa; <span class="">section 4</span> itaque iam <span class="corr">[haud]</span> dubie dextrum cornu hostium in fugam inclinabat. Eudamum in alto multitudine navium maxime Hannibal, ceteris omnibus longe praestantem, urgebat, et circumvenisset, ni signo sublato ex praetoria nave, quo dispersam classem in unum colligi mos erat, omnes quae in dextro cornu vicerant naves ad opem ferendam suis concurrissent. <span class="pagebreak" id="index.xml-pb-d30e1033">[Page p.312]</span> <span class="">section 5</span> <span class="corr">[tum]</span> et Hannibal quaeque circa eum naves erant capessunt fugam; nec insequi Rhodii ex magna parte aegris et ob id celerius fessis remigibus potuerunt. <span class="">section 6</span> cum in alto, ubi substiterant, cibo reficerent vires, contemplatus Eudamus hostis claudas mutilatasque naves apertis navibus remulco trahentis, viginti paulo amplius integras abscedentis, e turri praetoriae navis silentio facto 'exsurgite' inquit 'et egregium spectaculum capessite oculis.' <span class="">section 7</span> consurrexere omnes, contemplatique trepidationem fugamque hostium <span class="strikethrough">ac</span> prope una voce omnes, ut sequerentur, exclamaverunt. <span class="">section 8</span> ipsius Eudami multis ictibus vulnerata navis erat; Pamphilidam et Chariclitum insequi, quoad putarent tutum, <span class="">section 9</span> iussit. aliquamdiu secuti sunt; postquam terrae appropinquabat Hannibal, veriti, ne includerentur vento in hostium ora, ad Eudamum revecti hepterem captam, quae primo concursu icta erat, aegre Phaselidem pertraxerunt. <span class="">section 10</span> inde Rhodum non tam victoria laeti, quam alius alium accusantes, quod, cum potuisset, non omnis submersa aut capta classis hostium foret, redierunt. <span class="">section 11</span> Hannibal, ictus uno proelio adverso, ne <span class="corr">[tum]</span> quidem praetervehi Lyciam audebat, cum coniungi veteri regiae classi quam primum cuperet; <span class="">section 12</span> et ne id ei facere liberum esset, Rhodii Chariclitum cum viginti navibus rostratis ad Patara et Megisten portum miserunt. <span class="">section 13</span> Eudamum cum septem navibus maximis ex ea classe, cui praefuerat, Samum redire ad Romanos iusserunt, ut, quantum consilio, quantum auctoritate valeret, compelleret Romanos ad Patara expugnanda.</p><p><span class="">chapter 25</span> <span class="">section 1</span> magnam Romanis laetitiam prius victoriae nuntius, deinde adventus attulit Rhodiorum; <span class="">section 2</span> et apparebat, si Rhodiis ea cura dempta fuisset, vacuos eos tuta eius regionis maria praestaturos. sed profectio Antiochi ab Sardibus <span class="italics">metusque inde,</span> ne opprimerentur maritimae urbes, abscedere custodia Ioniae atque Aeolidis prohibuerunt; <span class="">section 3</span> Pamphilidam cum quattuor navibus <span class="pagebreak" id="index.xml-pb-d30e1084">[Page p.313]</span> tectis ad <span class="corr">[eam]</span> classem, quae circa Patara erat, miserunt. <span class="">section 4</span> Antiochus non civitatium modo, quae circa se erant, contrahebat praesidia, sed ad Prusiam Bithyniae regem legatos miserat litterasque, quibus transitum in Asiam Romanorum increpabat: <span class="">section 5</span> venire eos ad omnia regna tollenda, ut <span class="corr">[nullum]</span> usquam <span class="strikethrough">orbis</span> terrarum nisi Romanum imperium esset; <span class="">section 6</span> Philippum, Nabim expugnatos; se tertium peti; ut quisque proximus ab oppresso sit, per omnis velut continens incendium pervasurum; <span class="">section 7</span> ab se gradum in Bithyniam fore, quando Eumenes in voluntariam servitutem concessisset. <span class="">section 8</span> his motum Prusiam litterae Scipionis consulis, sed magis fratris eius Africani, ab suspicione tali averterunt, qui praeter consuetudinem perpetuam populi Romani augendi omni honore regum sociorum maiestatem, domesticis ipse exemplis Prusiam ad promerendam amicitiam suam compulit: <span class="">section 9</span> regulos se acceptos in fidem in Hispania reges reliquisse; Masinissam non in patrio modo locasse regno, sed in Syphacis, a quo ante expulsus fuisset, regnum imposuisse; <span class="">section 10</span> et esse eum non Africae modo regum longe opulentissimum, sed toto in orbe terrarum cuivis regum vel maiestate vel viribus parem. <span class="">section 11</span> Philippum et Nabim, hostis et bello superatos ab T. Quinctio, tamen in regno relictos. <span class="">section 12</span> Philippo quidem anno priore etiam stipendium remissum et filium obsidem redditum; et quasdam civitates extra Macedoniam patientibus Romanis imperatoribus recepisse eum. in eadem dignitate et Nabim futurum fuisse, nisi eum suus primum furor, deinde fraus Aetolorum absumpsisset. <span class="">section 13</span> maxime confirmatus est animus regis, postquam ad eum C. Livius, qui praetor ante classi praefuerat, legatus ab Roma venit et edocuit, <span class="">section 14</span> quanto et spes victoriae certior Romanis quam Antiocho et amicitia sanctior firmiorque apud Romanos futura esset.</p><p><span class="">chapter 26</span> <span class="">section 1</span> Antiochus postquam a spe societatis Prusiae decidit, Ephesum ab Sardibus est profectus ad <span class="pagebreak" id="index.xml-pb-d30e1132">[Page p.314]</span> classem, quae per aliquot menses instructa ac parata fuerat, <span class="">section 2</span> visendam, magis quia terrestribus copiis exercitum Romanum et duos Scipiones imperatores videbat sustineri non posse, quam quod res navalis ipsa per se aut temptata sibi umquam feliciter aut tunc magnae et certae fiduciae esset. <span class="">section 3</span> erat tamen momentum in praesentia spei, quod et magnam partem Rhodiae classis circa Patara esse et Eumenen regem cum omnibus navibus suis consuli obviam in Hellespontum profectum audierat; <span class="">section 4</span> aliquid etiam inflabat animos classis Rhodia ad Samum per occasionem fraude praeparatam absumpta. <span class="">section 5</span> his fretus, Polyxenida cum classe ad temptandam omni modo certaminis fortunam misso, ipse copias ad Notium ducit. id oppidum Colophonium, mari imminens, abest a vetere Colophone duo ferme milia passuum. <span class="">section 6</span> et ipsam urbem suae potestatis esse volebat, adeo propinquam Epheso, ut nihil terra marive ageret, quod non subiectum oculis Colophoniorum ac per eos notum extemplo Romanis esset, <span class="">section 7</span> et hos audita obsidione non dubitabat ad opem sociae urbi ferendam classem ab Samo moturos; eam occasionem Polyxenidae ad rem gerendam fore. <span class="">section 8</span> igitur operibus oppugnare urbem adgressus, ad mare partibus duabus pariter munitionibus deductis, utrimque vineas et aggerem muro iniunxit et testudinibus arietes admovit. <span class="">section 9</span> quibus territi malis Colophonii oratores Samum ad L. Aemilium, fidem praetoris populique Romani implorantes, miserunt. <span class="">section 10</span> Aemilium et Sami segnis diu mora offendebat, nihil minus opinantem quam Polyxenidam, bis nequiquam ab se provocatum, potestatem pugnae facturum esse, <span class="">section 11</span> et turpe existimabat Eumenis classem adiuvare consulem ad traiciendas in Asiam legiones, se <span class="corr">[Colophonis]</span> obsessae auxilio, incertam finem habituro, alligari. <span class="">section 12</span> Eudamus Rhodius, qui et tenuerat eum Sami cupientem proficisci in Hellespontum, <span class="">section 13</span> cunctique instare et <span class="strikethrough">dicere</span> : quanto satius esse vel socios obsidione eximere vel victam iam <span class="pagebreak" id="index.xml-pb-d30e1170">[Page p.315]</span> semel classem iterum vincere et totam maris possessionem <span class="italics">hosti</span> eripere, quam desertis sociis, tradita Antiocho Asia terra marique in Hellespontum, ubi satis esset Eumenis classis, ab sua parte belli discedere. <span class="">chapter 27</span> <span class="">section 1</span> profecti ab Samo ad petendos commeatus consumptis iam omnibus Chium parabant traicere; id erat horreum Romanis, eoque omnes ex Italia missae onerariae derigebant cursum. <span class="">section 2</span> circumvecti ab urbe ad aversa insulae—obiecta aquiloni ad Chium et Erythras sunt—cum pararent traicere, litteris certior fit praetor frumenti vim magnam Chium ex Italia venisse, vinum portantes naves tempestatibus retentas esse; <span class="">section 3</span> simul adlatum est Teios regiae classi commeatus benigne praebuisse, quinque milia vasorum vini esse pollicitos. Teum ex medio cursu classem repente avertit, aut volentibus iis usurus commeatu parato hostibus, aut ipsos pro hostibus habiturus. <span class="">section 4</span> cum derexissent ad terram proras, quindecim ferme eis naves circa Myonnesum apparuerunt, quas primo ex classe regia praetor esse ratus institit sequi; <span class="">section 5</span> apparuit deinde piraticos celoces et lembos esse. Chiorum maritimam oram depopulati cum omnis generis praeda revertentes postquam videre ex alto classem, in fugam verterunt. et celeritate superabant levioribus et ad id fabrefactis navigiis, et propiores terrae erant; <span class="">section 6</span> itaque priusquam appropinquaret classis, Myonnesum perfugerunt, unde se e portu ratus abstracturum naves, <span class="">section 7</span> ignarus loci sequebatur praetor. Myonnesus promunturium inter Teum Samumque est. ipse collis est in modum metae in acutum cacumen a fundo satis lato fastigatus; a continenti artae semitae aditum habet, a mari exesae <span class="corr">[fluctibus]</span> rupes claudunt, ita ut quibusdam locis superpendentia saxa plus in altum, <span class="">section 8</span> quam quae in statione sunt naves, promineant. circa ea appropinquare non ausae naves, ne sub ictu superstantium rupibus piratarum essent, diem trivere. <span class="">section 9</span> tandem sub noctem vano incepto cum abstitissent, Teum <span class="pagebreak" id="index.xml-pb-d30e1203">[Page p.316]</span> postero die accessere, et in portu, qui ab tergo urbis est—Geraesticum ipsi appellant—, navibus constitutis praetor ad depopulandum circa urbem agrum emisit milites. <span class="">chapter 28</span> <span class="">section 1</span> Teii, cum in oculis populatio esset, oratores cum infulis et velamentis ad Romanum miserunt. <span class="">section 2</span> quibus purgantibus civitatem omnis facti dictique hostilis adversus Romanos, et iuvisse eos commeatu classem hostium arguit, et quantum vini Polyxenidae promisissent; quae si eadem Romanae classi darent, revocaturum se a populatione militem; <span class="">section 3</span> si minus, pro hostibus eos habiturum. hoc tam triste responsum cum rettulissent legati, vocatur in contionem a magistratibus populus, ut, quid agerent, consultarent. <span class="">section 4</span> eo forte die Polyxenidas cum regia classe a Colophone profectus postquam movisse a Samo Romanos audivit et ad Myonnesum piratas persecutos Teiorum agrum depopulari, naves in Geraestico portu stare, ipse adversus Myonnesum in insula— <span class="">section 5</span> Macrin nautici vocant—ancoras portu occulto iecit. <span class="">section 6</span> inde ex propinquo explorans, quid hostes agerent, primo in magna spe fuit, quem ad modum Rhodiam classem ad Samum circumsessis ad exitum faucibus portus expugnasset, sic et Romanam expugnaturum. nec est dissimilis natura loci: <span class="">section 7</span> promunturiis coeuntibus inter se ita clauditur portus, ut vix duae simul inde naves possint exire. <span class="">section 8</span> <span class="strikethrough">inde</span> nocte occupare fauces Polyxenidas in animo habebat, et denis navibus ad promunturia stantibus, quae ab utroque cornu in latera exeuntium navium pugnarent, ex cetera classe, sicut ad Panhormum fecerat, armatis in littora expositis terra marique simul hostis opprimere. <span class="">section 9</span> quod non vanum ei consilium fuisset, ni, cum Teii facturos se imperata promisissent, ad accipiendos commeatus aptius visum esset Romanis in eum portum, qui ante urbem est, classem transire. <span class="">section 10</span> dicitur et Eudamus Rhodius vitium alterius portus ostendisse, cum forte duae naves in arto ostio implicitos remos fregissent; <span class="">section 11</span> et inter alia id quoque movit <span class="pagebreak" id="index.xml-pb-d30e1234">[Page p.317]</span> praetorem, ut traduceret classem, quod ab terra periculum erat, haud procul inde Antiocho stativa habente. <span class="">chapter 29</span> <span class="">section 1</span> traducta classe ad urbem ignaris omnibus egressi milites nautaeque sunt ad commeatus et vinum maxime dividendum in naves, <span class="">section 2</span> cum medio forte diei agrestis quidam ad praetorem adductus nuntiat alterum iam diem classem stare ad insulam Macrin, et paulo ante visas quasdam moveri tamquam ad profectionem naves. <span class="">section 3</span> re subita perculsus praetor tubicines canere iubet, ut, si qui per agros palati essent, redirent; <span class="">section 4</span> tribunos in urbem mittit ad cogendos milites nautasque in naves. haud secus quam in repentino incendio aut capta urbe trepidatur, aliis in urbem currentibus ad suos revocandos, aliis ex urbe naves cursu repetentibus, incertisque clamoribus, quibus ipsis tubae obstreperent, turbatis imperiis tandem concursum ad naves est. <span class="">section 5</span> vix suas quisque noscere aut adire prae tumultu poterat; trepidatumque cum periculo et in mari et in terra foret, ni partibus divisis Aemilius cum praetoria nave primus e portu in altum evectus, excipiens insequentis, suo quamque ordine in frontem instruxisset, <span class="">section 6</span> Eudamus Rhodiaque classis substitissent ad <span class="corr">[terram,]</span> ut et sine trepidatione conscenderent et, <span class="">section 7</span> ut quaeque parata esset, exiret navis. ita et explicuere ordinem primae in conspectu praetoris, et coactum agmen ab Rhodiis est, instructaque acies, velut cernerent regios, in altum processit. inter Myonnesum et Corycum promunturium erant, cum hostem conspexere. <span class="">section 8</span> et regia classis, binis in ordinem navibus longo agmine veniens, et ipsa aciem adversam explicuit laevo tantum evecta cornu, ut amplecti et circuire dextrum cornu Romanorum posset. <span class="">section 9</span> quod ubi Eudamus, qui cogebat agmen, vidit, non posse aequare ordinem Romanos et tantum non iam circuiri ab dextro cornu, <span class="corr">[concitat]</span> naves—et erant Rhodiae longe omnium celerrimae tota classe—, aequatoque cornu praetoriae navi, in qua Polyxenidas erat, suam obiecit. <span class="pagebreak" id="index.xml-pb-d30e1270">[Page p.318]</span> <span class="">chapter 30</span> <span class="">section 1</span> iam totis classibus simul ab omni parte pugna conserta erat. ab Romanis octoginta naves pugnabant, <span class="">section 2</span> ex quibus Rhodiae duae et viginti erant; hostium classis undenonaginta navium fuit; maximae formae naves tres hexeres habebat, duas hepteres. robore navium et virtute militum Romani longe praestabant, Rhodiae naves agilitate et arte gubernatorum et scientia remigum; <span class="">section 3</span> maximo tamen terrori hostibus fuere, quae ignes prae se portabant, et quod unum iis ad Panhormum circumventis saluti fuerat, id <span class="corr">[tum]</span> maximum momentum ad victoriam fuit. <span class="">section 4</span> nam metu ignis adversi regiae naves, ne prorae concurrerent, cum declinassent, neque ipsae ferire rostro hostem poterant, <span class="">section 5</span> et obliquas se ipsae ad ictus praebebant, et si qua concurrerat, obruebatur infuso igni, magisque ad incendium quam ad proelium trepidabant. <span class="">section 6</span> plurimum tamen, quae solet, militum virtus in bello valuit. mediam namque aciem hostium Romani cum <span class="corr">[rupissent,]</span> circumvecti ab tergo pugnantibus adversus Rhodios regiis sese obiecere; momentoque temporis et media acies Antiochi et laevo cornu circumventae naves mergebantur. <span class="">section 7</span> dextera pars integra sociorum magis clade quam suo periculo terrebantur; ceterum, postquam alias circumventas, praetoriam navem Polyxenidae relictis sociis vela dantem videre, sublatis raptim dolonibus—et erat secundus petentibus Ephesum ventus — capessunt fugam quadraginta duabus navibus in ea pugna amissis, quarum decem tres captae in potestatem hostium venerunt, <span class="">section 8</span> ceterae incensae aut demersae. <span class="">section 9</span> Romanorum duae naves fractae sunt, vulneratae aliquot; Rhodia una capta memorabili casu. nam cum rostro percussisset Sidoniam navem, ancora, ictu ipso excussa e nave sua, unco dente, velut ferrea manu iniecta, adligavit alterius proram; <span class="">section 10</span> inde tumultu iniecto cum divellere se ab hoste cupientes inhiberent Rhodii, tractum ancorale et <span class="corr">[implicitum]</span> remis latus alterum detersit; debilitatam ea ipsa, quae icta cohaeserat, <span class="pagebreak" id="index.xml-pb-d30e1315">[Page p.319]</span> navis cepit. hoc maxime modo ad Myonnesum navali proelio pugnatum est.</p><p><span class="">chapter 31</span> <span class="">section 1</span> quo territus Antiochus, quia possessione maris pulsus longinqua tueri diffidebat se posse, praesidium ab Lysimachia, ne opprimeretur ibi ab Romanis, deduci pravo, ut res ipsa postea docuit, consilio iussit. <span class="">section 2</span> non enim tueri solum Lysimachiam a primo impetu Romanorum facile erat, sed obsidionem etiam tota hieme tolerare et obsidentis quoque ad ultimam inopiam adducere extrahendo tempus et interim spem pacis per occasionem temptare. <span class="">section 3</span> nec Lysimachiam tantum hostibus tradidit post adversam navalem pugnam, sed etiam Colophonis obsidione abscessit et Sardis recepit se; <span class="">section 4</span> atque inde in Cappadociam ad Ariarathen, qui auxilia accerserent, et quocumque alio poterat, ad copias contrahendas, in unum iam consilium, ut acie dimicaret, intentus misit.</p><p><span class="">section 5</span> Regillus Aemilius post victoriam navalem profectus Ephesum, derectis ante portum navibus, cum confessionem ultimam concessi maris hosti expressisset, Chium, quo ante navale proelium cursum ab Samo intenderat, navigat. <span class="">section 6</span> ibi naves in proelio quassatas cum refecisset, L. Aemilium Scaurum cum triginta navibus Hellespontum ad exercitum traiciendum misit, Rhodios parte praedae et spoliis navalibus decoratos domum redire iubet. <span class="">section 7</span> Rhodii impigre praevertere ad traiciendas copias consulis <span class="strikethrough">iere</span> ; atque eo quoque functi officio, tum demum Rhodum rediere. classis Romana ab Chio Phocaeam traiecit. <span class="">section 8</span> in sinu maris intimo posita haec urbs est, oblonga forma; duum milium et quingentorum passuum spatium murus amplectitur, coit deinde ex utraque parte in artiorem velut cuneum; <span class="">section 9</span> Lamptera ipsi appellant. mille et ducentos passus ibi latitudo patet; inde lingua in altum mille passuum excurrens medium fere sinum velut nota distinguit; ubi cohaeret faucibus angustis, duos in utramque regionem versos portus tutissimos habet. <span class="pagebreak" id="index.xml-pb-d30e1345">[Page p.320]</span> <span class="">section 10</span> qui in meridiem vergit, Naustathmon ab re appellant, quia ingentem vim navium capit; alter prope ipsum Lamptera est. <span class="">chapter 32</span> <span class="">section 1</span> hos portus tutissimos cum occupasset Romana classis, priusquam aut scalis aut operibus moenia adgrederetur, mittendos censuit praetor, qui principum magistratuumque animos temptarent. postquam obstinatos vidit, duobus simul locis oppugnare est adortus. <span class="">section 2</span> altera pars infrequens aedificiis erat; templa deum aliquantum tenebant loci; ea prius ariete admoto quatere muros turresque coepit; <span class="">section 3</span> dein cum eo <span class="corr">[multitudo]</span> occurreret ad defendendum, <span class="">section 4</span> altera quoque parte admotus aries; et iam utrimque sternebantur muri. ad quorum casum cum impetum Romani milites per ipsam stragem ruinarum facerent, <span class="">section 5</span> alii scalis etiam ascensum in muros temptarent, adeo obstinate restitere oppidani, ut facile appareret plus in armis et virtute quam in moenibus auxilii esse. <span class="">section 6</span> coactus ergo periculo militum praetor receptui cani iussit, ne obiceret incautos furentibus desperatione ac rabie. <span class="">section 7</span> dirempto proelio, ne tum quidem ad quietem versi, sed undique omnes ad munienda et obmolienda, <span class="">section 8</span> quae ruinis strata erant, concurrerunt. huic operi intentis supervenit Q. Antonius a praetore missus, qui castigata pertinacia eorum maiorem curam Romanis quam illis ostenderet esse, ne in perniciem urbis pugnaretur; <span class="">section 9</span> si absistere furore vellent, potestatem iis dari eadem condicione, qua prius C. Livii in fidem venissent, se tradendi. <span class="">section 10</span> haec cum audissent, quinque dierum spatio ad deliberandum sumpto, temptata interim spe auxilii ab Antiocho, postquam legati missi ad regem nihil in eo praesidii esse retulerant, tum portas aperuerunt, pacti, ne quid hostile paterentur. <span class="">section 11</span> cum signa in urbem inferrentur et pronuntiasset praetor parci se deditis velle, clamor undique est sublatus, indignum facinus esse, Phocaeensis, numquam fidos socios, semper infestos hostis, impune eludere. <span class="">section 12</span> ab hac voce velut <span class="corr">[signo]</span> a praetore dato ad diripiendam <span class="pagebreak" id="index.xml-pb-d30e1390">[Page p.321]</span> urbem passim discurrunt. Aemilius primo resistere et revocare dicendo captas, non deditas diripi urbes, et in iis tamen imperatoris, non militum arbitrium esse. <span class="">section 13</span> postquam ira et avaritia imperio potentiora erant, praeconibus per urbem missis liberos omnes in forum ad se convenire iubet, ne violarentur; et in omnibus, quae ipsius potestatis fuerunt, fides constitit praetoris: <span class="">section 14</span> urbem agrosque et suas leges iis restituit; et, quia hiems iam appetebat, Phocaeae portus ad hibernandum classi delegit.</p><p><span class="">chapter 33</span> <span class="">section 1</span> per idem fere tempus consuli, transgresso Aeniorum Maronitarumque finis, nuntiatur victam regiam classem ad Myonnesum relictamque a praesidio Lysimachiam esse. <span class="">section 2</span> id multo quam de navali victoria laetius fuit, utique postquam eo venerunt, refertaque urbs omnium rerum commeatibus velut in adventum exercitus praeparatis eos excepit, ubi inopiam ultimam laboremque in obsidenda urbe proposuerant sibi. <span class="">section 3</span> paucos dies stativa habuere, impedimenta aegrique ut consequerentur, qui passim per omnia Thraciae castella, fessi morbis ac longitudine viae, <span class="">section 4</span> relicti erant. receptis omnibus ingressi rursus iter per Chersonesum Hellespontum perveniunt. ubi omnibus cura regis Eumenis ad traiciendum praeparatis velut in pacata littora nullo prohibente, aliis alio delatis navibus, sine tumultu traiecere. <span class="">section 5</span> ea vero res Romanis auxit animos, <span class="corr">[concessum]</span> sibi transitum cernentibus in Asiam, quam rem magni certaminis futuram crediderant. <span class="">section 6</span> stativa deinde ad Hellespontum aliquamdiu habuerunt, quia dies forte, quibus ancilia moventur, religiosi ad iter inciderant. <span class="">section 7</span> idem dies P. Scipionem propiore etiam religione, quia salius erat, diiunxerant ab exercitu; causaque et is ipse morae erat, dum consequeretur.</p><p><span class="">chapter 34</span> <span class="">section 1</span> per eos forte dies legatus ab Antiocho in castra venerat Byzantius Heraclides, de pace adferens mandata; <span class="">section 2</span> quam impetrabilem fore magnam ei <span class="pagebreak" id="index.xml-pb-d30e1429">[Page p.322]</span> spem attulit mora et cunctatio Romanorum, quos, simul Asiam attigissent, effuso agmine ad castra regia ituros crediderat. <span class="">section 3</span> statuit tamen non prius consulem adire quam P. Scipionem, et ita mandatum ab rege erat. in eo maximam spem habebat, praeterquam quod et magnitudo animi et satietas gloriae placabilem eum maxime faciebat, <span class="">section 4</span> notumque erat gentibus, qui victor ille in Hispania, qui deinde in Africa fuisset, etiam quod filius eius captus in potestate regis erat. <span class="">section 5</span> is ubi et quando et quo casu captus sit, sicut pleraque alia, parum inter auctores constat. alii principio belli, a Chalcide Oreum petentem, circumventum ab regiis navibus tradunt; <span class="">section 6</span> alii, postquam transitum in Asiam est, cum turma Fregellana missum exploratum ad regia castra, effuso obviam equitatu cum reciperet sese, in eo tumultu delapsum ex equo cum duobus equitibus oppressum, ita ad regem deductum esse. <span class="">section 7</span> illud satis constat, si pax cum populo Romano maneret hospitiumque privatim regi cum Scipionibus esset, neque liberalius neque benignius haberi colique adolescentem, quam cultus est, potuisse. <span class="">section 8</span> ob haec cum adventum P. Scipionis legatus expectasset, ubi is venit, consulem adit petitque, ut mandata audiret.</p><p><span class="">chapter 35</span> <span class="">section 1</span> Advocato frequenti consilio legati verba sunt audita. <span class="">section 2</span> is, multis ante legationibus ultro citroque nequiquam de pace missis, <span class="corr">[eam]</span> ipsam fiduciam impetrandi sibi esse dixit, quod priores legati nihil impetrassent: Zmyrnam enim et Lampsacum et Alexandriam Troadem et Lysimachiam in Europa iactatas in illis disceptationibus esse; <span class="">section 3</span> quarum Lysimachia iam cessisse regem, ne quid habere eum in Europa dicerent; eas quae in Asia sint civitates tradere paratum esse, et si quas alias Romani, quod suarum partium fuerint, vindicare ab imperio regio velint; <span class="">section 4</span> impensae quoque in bellum factae partem dimidiam regem praestaturum populo Romano. <span class="">section 5</span> hae condiciones erant pacis; reliqua oratio fuit, ut memores rerum humanarum et <span class="pagebreak" id="index.xml-pb-d30e1465">[Page p.323]</span> suae fortunae moderarentur et alienam ne urgerent. finirent Europa imperium, id quoque immensum esse; <span class="">section 6</span> et parari singula acquirendo facilius potuisse quam universa teneri posse; <span class="">section 7</span> quod si Asiae quoque partem aliquam abstrahere velint, dummodo non dubiis regionibus finiant, vinci suam temperantiam Romana cupiditate pacis et concordiae causa regem passurum. ea, quae legato magna ad pacem impetrandam videbantur, <span class="">section 8</span> parva Romanis visa: nam et impensam, quae in bellum facta esset, <span class="">section 9</span> omnem praestare regem aequum censebant, cuius culpa bellum excitatum esset, et non Ionia modo atque Aeolide deduci debere regia praesidia, <span class="">section 10</span> sed sicut Graecia omnis liberata esset, ita, quae in Asia sint, omnes liberari urbes; id aliter fieri non posse, quam ut cis Taurum montem possessione Asiae Antiochus cedat.</p><p><span class="">chapter 36</span> <span class="">section 1</span> legatus postquam nihil aequi in consilio impetrare se censebat, privatim—sic enim imperatum erat—P. Scipionis temptare animum est conatus. <span class="">section 2</span> omnium primum filium ei sine pretio redditurum regem dixit; deinde ignarus et animi Scipionis et moris Romani, auri pondus ingens <span class="italics">est</span> pollicitus, et nomine tantum regio excepto societatem omnis regni, si per eum pacem impetrasset. <span class="">section 3</span> ad ea Scipio: 'quod Romanos omnis, quod me, ad quem missus es, ignoras, <span class="">section 4</span> minus miror, cum te fortunam eius, a quo venis, ignorare cernam. Lysimachia tenenda erat, ne Chersonesum intraremus, aut ad Hellespontum obsistendum, <span class="">section 5</span> ne in Asiam traiceremus, si pacem tamquam ab sollicitis de belli eventu petituri eratis; concesso vero in Asiam transitu et non solum frenis, sed etiam iugo accepto quae disceptatio ex aequo, cum imperium patiendum sit, relicta est? <span class="">section 6</span> ego ex munificentia regia maximum donum filium habebo; aliis, deos precor, ne umquam fortuna egeat mea; animus certe non egebit. <span class="">section 7</span> pro tanto in me munere gratum me in se esse sentiet, si privatam gratiam pro privato beneficio <span class="pagebreak" id="index.xml-pb-d30e1500">[Page p.324]</span> desiderabit; publice nec habebo quicquam ab illo nec dabo. <span class="">section 8</span> quod in praesentia dare possim, fidele consilium est. abi, nuntia meis verbis, bello absistat, pacis condicionem nullam recuset.' <span class="">section 9</span> nihil ea moverunt regem, tutam fore belli aleam ratum, quando perinde ac victo iam sibi leges dicerentur. omissa igitur in praesentia mentione pacis totam curam in belli apparatum intendit.</p><p><span class="">chapter 37</span> <span class="">section 1</span> consul omnibus praeparatis ad proposita exsequenda cum ex stativis movisset, Dardanum primum, deinde Rhoeteum utraque civitate obviam effusa venit. <span class="">section 2</span> inde Ilium processit, castrisque in campo, qui est subiectus moenibus, positis in urbem arcemque cum escendisset, <span class="">section 3</span> sacrificavit Minervae praesidi arcis et Iliensibus in omni rerum verborumque honore ab se oriundos Romanos praeferentibus et Romanis laetis origine sua. inde profecti sextis castris ad caput Caici amnis pervenerunt. <span class="">section 4</span> eo et Eumenes rex, primo conatus ab Hellesponto reducere classem in hiberna Elaeam, adversis deinde ventis cum aliquot diebus superare Lecton promunturium non potuisset, in terram egressus, ne deesset principiis rerum, qua proximum fuit, in castra Romana cum parva manu contendit. <span class="">section 5</span> ex castris Pergamum remissus ad commeatus expediendos, tradito frumento quibus iusserat consul, in eadem stativa rediit. inde plurium dierum praeparatis cibariis consilium erat ire ad hostem, priusquam hiems opprimeret.</p><p><span class="">section 6</span> regia castra circa Thyatiram erant. ubi cum audisset Antiochus P. Scipionem aegrum Elaeam delatum, legatos, qui filium ad eum reducerent, misit. <span class="">section 7</span> non animo solum patrio gratum munus, sed corpori quoque salubre gaudium fuit; <span class="">section 8</span> satiatusque tandem complexu filii 'renuntiate' inquit 'gratias regi me agere, referre aliam gratiam nunc non posse, quam ut suadeam, ne ante in aciem descendat, quam in castra me redisse audierit.' <span class="">section 9</span> quamquam sexaginta milia <span class="pagebreak" id="index.xml-pb-d30e1532">[Page p.325]</span> peditum, plus duodecim milia equitum animos interdum ad spem certaminis faciebant, motus tamen Antiochus tanti auctoritate viri, in quo ad incertos belli eventus omnis fortunae posuerat subsidia, recepit se et transgressus Phrygium amnem circa Magnesiam, <span class="">section 10</span> quae ad Sipylum est, posuit castra; et ne, si extrahere tempus vellet, munimenta Romani temptarent, fossam sex cubita altam, duodecim latam cum duxisset, <span class="">section 11</span> extra duplex vallum fossae circumdedit, interiore labro murum cum turribus crebris obiecit, unde facile arceri transitu fossae hostis posset.</p><p><span class="">chapter 38</span> <span class="">section 1</span> consul circa Thyatiram esse regem ratus, continuis itineribus quinto die ad Hyrcanum campum descendit. <span class="">section 2</span> inde cum profectum audisset, secutus vestigia citra Phrygium amnem, quattuor milia ab hoste posuit castra. <span class="">section 3</span> eo mille ferme equites — maxima pars Gallograeci erant, et Dahae quidam aliarumque gentium sagittarii equites intermixti—tumultuose amni traiecto in stationes impetum fecerunt. <span class="">section 4</span> primo turbaverunt incompositos; dein, cum longius certamen fieret <span class="italics">et</span> Romanorum ex propinquis castris facili subsidio cresceret numerus, regii fessi iam et pluris non sustinentes recipere se conati circa ripam amnis, priusquam flumen ingrederentur, ab instantibus tergo aliquot interfecti sunt. <span class="">section 5</span> biduum deinde silentium fuit neutris transgredientibus amnem; tertio post die Romani simul omnes transgressi sunt et duo milia fere et quingentos passus ab hoste posuerunt castra. <span class="">section 6</span> metantibus et muniendo occupatis tria milia delecta equitum peditumque regiorum magno terrore ac tumultu advenere; <span class="">section 7</span> aliquanto pauciores in statione erant; hi tamen per se, nullo a munimento castrorum milite avocato, et primo aequum proelium sustinuerunt, et crescente certamine pepulerunt hostis centum ex iis occisis, centum ferme captis. <span class="">section 8</span> per quadriduum insequens instructae utrimque acies pro vallo stetere; <span class="">section 9</span> quinto die Romani processere in medium campi; Antiochus <span class="pagebreak" id="index.xml-pb-d30e1566">[Page p.326]</span> nihil promovit signa, ita ut extremi minus mille pedes a vallo abessent.</p><p><span class="">chapter 39</span> <span class="">section 1</span> consul postquam detractari certamen vidit, postero die in consilium advocavit, quid sibi faciendum esset, si Antiochus pugnandi copiam non faceret? <span class="">section 2</span> instare hiemem; aut sub pellibus habendos milites fore, aut, si concedere in hiberna vellet, differendum esse in aestatem bellum. <span class="">section 3</span> nullum umquam hostem Romani aeque contempserunt. conclamatum undique est, duceret extemplo et uteretur ardore militum, <span class="">section 4</span> qui, tamquam non pugnandum cum tot milibus hostium, sed par numerus pecorum trucidandus esset, per fossas, per vallum castra invadere parati erant, <span class="">section 5</span> si in proelium hostis non exiret. Cn. Domitius ad explorandum iter, et qua parte adiri hostium vallum posset, missus, postquam omnia certa rettulit, postero die propius admoveri castra placuit; tertio signa in medium campi prolata et instrui acies coepta est. <span class="">section 6</span> nec Antiochus ultra tergiversandum ratus, ne et suorum animos minueret detractando certamen et hostium spem augeret, et ipse copias eduxit, tantum progressus a castris, ut dimicaturum appareret.</p><p><span class="">section 7</span> Romana acies unius prope formae fuit et hominum et armorum genere. duae legiones Romanae, duae socium ac Latini nominis erant; quina milia et quadringenos singulae habebant. <span class="">section 8</span> Romani mediam aciem, cornua Latini tenuerunt; hastatorum prima signa, dein principum erant, triarii postremos claudebant. <span class="">section 9</span> extra hanc velut iustam aciem a parte dextra consul Achaeorum caetratis immixtos auxiliares Eumenis, tria milia ferme peditum, aequata fronte instruxit; ultra eos equitum minus tria milia opposuit, ex quibus Eumenis octingenti, reliquus omnis Romanus equitatus erat; <span class="">section 10</span> extremos Trallis et Cretensis — quingentorum utrique numerum explebant—statuit. <span class="">section 11</span> laevum cornu non egere videbatur obiectis talibus auxiliis, quia flumen ab ea parte ripaeque deruptae <span class="pagebreak" id="index.xml-pb-d30e1599">[Page p.327]</span> claudebant; <span class="">section 12</span> quattuor tamen inde turmae equitum oppositae. haec summa copiarum erat Romanis, et duo milia mixtorum Macedonum Thracumque, qui voluntate secuti erant; hi praesidio castris relicti sunt. <span class="">section 13</span> XVI elephantos post <span class="corr">[triarios]</span> in subsidio locaverunt; nam praeterquam quod multitudinem regiorum elephantorum—erant autem quattuor et quinquaginta — sustinere non videbantur posse, ne pari quidem numero Indicis Africi resistunt, sive quia magnitudine—longe enim illi praestant—sive robore animorum vincuntur.</p><p><span class="">chapter 40</span> <span class="">section 1</span> regia acies varia magis multis gentibus, dissimilitudine armorum auxiliorumque erat. decem et sex milia peditum more Macedonum armati fuere, qui phalangitae appellabantur. haec media acies fuit, <span class="">section 2</span> in fronte in decem partes divisa; partes eas interpositis binis elephantis distinguebat; a fronte introrsus in duos et triginta ordines armatorum acies patebat. <span class="">section 3</span> hoc et roboris in regiis copiis erat, et perinde cum alia specie <span class="corr">[tum]</span> eminentibus tantum inter armatos elephantis magnum terrorem praebebat. <span class="">section 4</span> ingentes ipsi erant; addebant speciem frontalia et cristae et tergo impositae turres turribusque superstantes praeter rectorem quaterni armati. <span class="">section 5</span> ad latus dextrum phalangitarum mille et quingentos Gallograecorum pedites opposuit. his tria milia equitum loricatorum—cataphractos ipsi appellant—adiunxit. addita his ala mille ferme equitum; <span class="">section 6</span> agema eam vocabant; Medi erant, lecti viri, et eiusdem regionis mixti multarum gentium equites. <span class="">section 7</span> continens his grex sedecim elephantorum est oppositus in subsidiis. ab eadem parte, <span class="">section 8</span> paulum producto cornu, regia cohors erat; argyraspides a genere armorum appellabantur; Dahae deinde, equites sagittarii, mille et ducenti; <span class="corr">[tum]</span> levis armatura, trium milium, pari ferme numero, pars Cretenses, pars Tralles; duo milia et quingenti Mysi sagittarii his adiuncti erant. <span class="">section 9</span> extremum cornu claudebant quattuor <span class="pagebreak" id="index.xml-pb-d30e1647">[Page p.328]</span> milia, mixti Cyrtii funditores et Elymaei sagittarii. <span class="">section 10</span> ab laevo cornu phalangitis adiuncti erant Gallograeci pedites mille et quingenti et similiter his armati duo milia Cappadocum—ab Ariarathe missi erant regi—; <span class="">section 11</span> inde auxiliares mixti omnium generum, duo milia septingenti, et tria milia cataphractorum equitum et mille alii equites, regia ala levioribus tegumentis suis equorumque, alio haud dissimili habitu; Syri plerique erant Phrygibus et Lydis immixti. <span class="">section 12</span> ante hunc equitatum falcatae quadrigae et cameli, quos appellant dromadas. his insidebant Arabes sagittarii, gladios tenuis habentes longos quaterna cubita, ut ex tanta altitudine contingere hostem possent. <span class="">section 13</span> inde alia multitudo, par ei, quae in dextro cornu erat: primi Tarentini, deinde Gallograecorum equitum duo milia et quingenti, inde Neocretes mille et eodem armatu Cares et Cilices mille et quingenti et totidem Tralles et quattuor milia caetratorum: <span class="">section 14</span> Pisidae erant et Pamphylii et Lycii; tum Cyrtiorum et Elymaeorum paria in dextro cornu locatis auxilia, et sedecim elephanti modico intervallo distantes. <span class="">chapter 41</span> <span class="">section 1</span> rex ipse in dextro cornu erat; Seleucum filium et Antipatrum fratris filium in laevo praeposuit; media acies tribus permissa, Minnioni et Zeuxidi et Philippo, magistro elephantorum.</p><p><span class="">section 2</span> nebula matutina, crescente die levata in nubes, caliginem dedit; umor inde ab austro velut * perfudit omnia; <span class="">section 3</span> quae nihil admodum Romanis, eadem perincommoda regiis erant; nam et obscuritas lucis in acie modica Romanis non adimebat in omnis partes conspectum, et umor toto fere gravi armatu nihil gladios aut pila hebetabat; <span class="">section 4</span> regii tam lata acie ne ex medio quidem cornua sua conspicere poterant, nedum extremi inter se conspicerentur, et umor arcus fundasque et iaculorum amenta emollierat. <span class="">section 5</span> falcatae quoque quadrigae, quibus se perturbaturum hostium aciem Antiochus crediderat, in suos terrorem verterunt. <span class="">section 6</span> armatae autem in hunc maxime modum erant: cuspides circa <span class="pagebreak" id="index.xml-pb-d30e1677">[Page p.329]</span> temonem ab iugo decem cubita exstantis velut cornua habebant, <span class="">section 7</span> quibus, quidquid obvium daretur, transfigerent, et in extremis iugis binae circa eminebant falces, altera aequata iugo, altera inferior in terram devexa, illa ut, quidquid ab latere obiceretur, abscideret, haec ut prolapsos subeuntisque contingeret; item ab axibus rotarum utrimque binae eodem modo diversae deligabantur falces. <span class="">section 8</span> sic armatas quadrigas, quia, si in extremo aut in medio locatae forent, per suos agendae erant, in prima acie, ut ante dictum est, <span class="">section 9</span> locaverat rex. quod ubi Eumenes vidit, haud ignarus, quam anceps esset pugnae et auxilii genus, si quis pavorem magis equis iniceret, quam iusta adoriretur pugna, Cretenses sagittarios funditoresque et iaculatores <span class="italics">cum aliquot turmis</span> equitum non confertos, sed quam maxime possent dispersos excurrere iubet et ex omnibus simul partibus tela ingerere. <span class="">section 10</span> haec velut procella partim vulneribus missilium undique coniectorum partim clamoribus dissonis ita consternavit equos, ut repente velut effrenati passim incerto cursu ferrentur; <span class="">section 11</span> quorum impetus et levis armatura et expediti funditores et velox Cretensis momento declinabant; et eques insequendo tumultum ac pavorem equis camelisque, et ipsis simul consternatis, augebat clamore et ab alia circumstantium turba multiplici adiecto. <span class="">section 12</span> ita medio inter duas acies campo exiguntur quadrigae; amotoque inani ludibrio, tum demum ad iustum proelium signo utrimque dato concursum est. <span class="">chapter 42</span> <span class="">section 1</span> ceterum vana illa res verae mox cladis causa fuit. auxilia enim subsidiaria, quae proxima locata erant, pavore et consternatione quadrigarum territa et ipsa in fugam versa nudarunt omnia usque ad cataphractos equites. <span class="">section 2</span> ad quos cum dissipatis subsidiis pervenisset equitatus Romanus, ne primum quidem impetum sustinuerunt; <span class="">section 3</span> pars eorum fusi sunt, alii propter gravitatem tegumentorum armorumque oppressi <span class="strikethrough">sunt</span> . totum deinde laevum cornu inclinavit, et turbatis auxiliaribus, qui <span class="pagebreak" id="index.xml-pb-d30e1707">[Page p.330]</span> inter equitem et quos appellant phalangitas erant, <span class="">section 4</span> usque ad mediam aciem terror pervenit. ibi simul perturbati ordines et impeditus intercursu suorum usus praelongarum hastarum—sarisas Macedones vocant — intulere signa Romanae legiones et pila in perturbatos coniecere. <span class="">section 5</span> ne interpositi quidem elephanti militem Romanum deterrebant, adsuetum iam ab Africis bellis et vitare impetum beluae et ex transverso aut pilis incessere aut, si propius subire posset, gladio nervos incidere. <span class="">section 6</span> iam media acies fere omnis a fronte prostrata erat, et subsidia circumita ab tergo caedebantur, cum in parte alia fugam suorum et prope iam ad ipsa castra clamorem paventium accepere. <span class="">section 7</span> namque Antiochus a dextro cornu, cum ibi fiducia fluminis nulla subsidia cerneret praeter quattuor turmas equitum, et eas, dum applicant se suis, ripam nudantis, impetum in eam partem cum auxiliis et cataphracto equitatu fecit; <span class="">section 8</span> nec a fronte tantum instabat, sed circumito a flumine cornu iam ab latere urgebat, donec fugati equites primum, dein proximi peditum effuso cursu ad castra compulsi sunt. <span class="">chapter 43</span> <span class="">section 1</span> praeerat castris M. Aemilius tribunus militum, M. Lepidi filius, qui post paucos annos pontifex maximus factus est. <span class="">section 2</span> is qua fugam cernebat suorum, cum praesidio omni occurrit et stare primo, deinde redire in pugnam iubebat pavorem et turpem fugam increpans; <span class="">section 3</span> minae exinde erant, in perniciem suam caecos ruere, ni dicto parerent; postremo dat suis signum, ut primos fugientium caedant, turbam insequentium ferro et vulneribus in hostem redigant. <span class="">section 4</span> hic maior timor minorem vicit; ancipiti coacti metu primo constiterunt; deinde et ipsi rediere in pugnam, et Aemilius cum suo praesidio — erant autem duo milia virorum fortium—effuse sequenti regi acriter obstitit, <span class="">section 5</span> et Attalus, Eumenis frater, ab dextro cornu, quo laevum hostium primo impetu fugatum fuerat, ut ab sinistro fugam suorum et tumultum circa castra vidit, in tempore cum ducentis <span class="pagebreak" id="index.xml-pb-d30e1733">[Page p.331]</span> equitibus advenit. <span class="">section 6</span> Antiochus postquam et eos, quorum terga modo viderat, repetentis pugnam et aliam et a castris et ex acie adfluentem turbam conspexit, in fugam vertit equum. <span class="">section 7</span> ita utroque cornu victores Romani per acervos corporum, quos in media maxime acie cumulaverant, ubi et robur fortissimorum virorum et arma gravitate fugam impedierant, pergunt ad castra diripienda. <span class="">section 8</span> equites primi omnium Eumenis, deinde et alius equitatus toto passim campo sequuntur hostem et postremos, ut quosque adepti sunt, caedunt. <span class="">section 9</span> ceterum fugientibus maior pestis, intermixtis quadrigis elephantisque et camelis, erat sua ipsorum turba, cum solutis ordinibus velut caeci super alios alii ruerent et incursu beluarum obtererentur. <span class="">section 10</span> in castris quoque ingens et maior prope quam in acie caedes est edita; nam et primorum fuga in castra maxime inclinavit, et huius fiducia multitudinis, qui in praesidio erant, <span class="">section 11</span> pertinacius pro vallo pugnarunt. retenti in portis valloque, quae se impetu ipso capturos crediderant, Romani, postquam tandem perruperunt, ab ira graviorem ediderunt caedem. <span class="">chapter 44</span> <span class="">section 1</span> ad quinquaginta milia peditum caesa eo die dicuntur, equitum tria milia; mille et quadringenti capti et quindecim cum rectoribus elephanti. <span class="">section 2</span> Romanorum aliquot vulnerati sunt; ceciderunt non plus trecenti pedites, quattuor et viginti equites et de Eumenis exercitu quinque et viginti.</p><p><span class="">section 3</span> et illo quidem die victores direptis hostium castris cum magna praeda in sua reverterunt; postero die spoliabant caesorum corpora et captivos contrahebant. <span class="">section 4</span> legati ab Thyatira et Magnesia ab Sipylo ad dedendas urbes venerunt. <span class="">section 5</span> Antiochus cum paucis fugiens, in ipso itinere pluribus congregantibus se, modica manu armatorum media ferme nocte Sardis concessit. <span class="">section 6</span> inde, cum audisset Seleucum filium et quosdam amicorum Apameam progressos, et ipse quarta vigilia cum coniuge ac filia petit Apameam. <span class="">section 7</span> Xenoni tradita custodia <span class="pagebreak" id="index.xml-pb-d30e1767">[Page p.332]</span> urbis, Timone Lydiae praeposito; quibus spretis consensu oppidanorum et militum, qui in arce erant, legati ad consulem missi sunt. <span class="">chapter 45</span> <span class="">section 1</span> sub idem fere tempus et ab Trallibus et a Magnesia, quae super Maeandrum est, et ab Epheso ad dedendas urbes venerunt. <span class="">section 2</span> reliquerat Ephesum Polyxenidas audita pugna, et classi usque ad Patara Lyciae pervectus, metu stationis Rhodiarum navium, quae ad Megisten erant, in terram egressus cum paucis itinere pedestri Syriam petit. <span class="">section 3</span> Asiae civitates in fidem consulis dicionemque populi Romani sese tradebant. Sardibus iam consul erat; eo et P. Scipio ab Elaea, cum primum pati laborem viae potuit, venit.</p><p><span class="">section 4</span> sub idem fere tempus caduceator ab Antiocho per P. Scipionem a consule petit impetravitque, ut oratores mittere liceret regi. <span class="">section 5</span> paucos post dies Zeuxis, qui praefectus Lydiae fuerat, et Antipater, fratris filius, <span class="">section 6</span> venerunt. prius Eumene convento, quem propter vetera certamina aversum maxime a pace credebant esse, et placatiore eo et sua et regis spe invento, <span class="corr">[tum]</span> P. <span class="">section 7</span> Scipionem et per eum consulem adierunt; praebitoque iis petentibus frequenti consilio ad mandata edenda, 'non tam, quid ipsi dicamus, <span class="italics">habentes</span> venimus' inquit Zeuxis, quam ut a vobis quaeramus, Romani, quo piaculo expiare errorem regis, pacem veniamque impetrare a victoribus possimus. <span class="">section 8</span> maximo semper animo victis regibus populisque ignovistis; quanto id maiore et placatiore animo decet vos facere in hac victoria, <span class="">section 9</span> quae vos dominos orbis terrarum fecit? positis iam adversus omnes mortales certaminibus <span class="corr">[haud]</span> secus quam deos consulere et parcere vos generi humano oportet.' <span class="">section 10</span> iam antequam legati venirent, decretum erat, quid responderetur. <span class="">section 11</span> respondere Africanum placuit. is in hunc modum locutus fertur: 'Romani ex iis, quae in deum immortalium potestate erant, ea habemus, quae dii dederunt; <span class="">section 12</span> animos, qui nostrae mentis sunt, eosdem in omni fortuna gessimus gerimusque, neque eos secundae <span class="pagebreak" id="index.xml-pb-d30e1814">[Page p.333]</span> res extulerunt nec adversae minuerunt. eius rei, ut alios omittam, Hannibalem vestrum vobis testem darem, nisi vos ipsos dare possem. <span class="">section 13</span> postquam traiecimus Hellespontum, priusquam castra regia, priusquam acie. videremus, cum communis Mars et incertus belli eventus esset, de pace vobis agentibus quas pares paribus ferebamus condiciones, easdem nunc victores victis ferimus: <span class="">section 14</span> Europa abstinete; Asia omni, quae cis Taurum montem est, decedite. pro impensis deinde in bellum factis quindecim milia talentum Euboicorum dabitis, quingenta praesentia, duo milia et quingenta, cum senatus populusque Romanus pacem comprobaverint; <span class="italics">milia</span> deinde talentum per duodecim annos. <span class="">section 15</span> Eumeni quoque reddi quadringenta talenta et quod frumenti reliquum ex eo, quod <span class="corr">[patri]</span> debitum est, placet. <span class="">section 16</span> haec cum pepigerimus, facturos vos ut pro certo habeamus, erit quidem aliquod pignus, si obsides viginti nostro arbitratu dabitis; sed numquam satis liquebit nobis ibi pacem esse populo Romano, <span class="">section 17</span> ubi Hannibal erit; eum ante omnia deposcimus. Thoantem quoque Aetolum, concitorem Aetolici belli, qui et illorum fiducia vos et vestra illos in nos armavit, <span class="">section 18</span> dedetis et cum eo Mnasilochum Acarnana et Chalcidensis Philonem et Eubulidam. in deteriore sua fortuna pacem faciet rex, quia serius facit, quam facere potuit. si nunc moratus fuerit, sciat regum maiestatem difficilius ab summo fastigio ad medium detrahi quam a mediis ad ima praecipitari.' <span class="">section 19</span> cum iis mandatis ab rege missi erant legati, ut omnem pacis condicionem acciperent; itaque Romam mitti legatos placuit. consul in hiberna exercitum Magnesiam ad Maeandrum et Trallis Ephesumque divisit. <span class="">section 20</span> Ephesum ad consulem paucos post dies obsides ab rege adducti sunt, et legati, qui Romam irent, venerunt. <span class="">section 21</span> Eumenes quoque eodem tempore profectus est Romam, quo legati regis. secutae eos sunt legationes omnium Asiae populorum.</p><div class="pagebreak" id="index.xml-pb-d30e1845">[Page p.334]</div><p><span class="">chapter 46</span> <span class="">section 1</span> dum haec <span class="corr">[ad]</span> Asia geruntur, duo fere sub idem tempus cum triumphi spe proconsules de provinciis Romam redierunt, Q. Minucius ex Liguribus, <span class="">section 2</span> M'. Acilius ex Aetolia. auditis utriusque rebus gestis Minucio negatus triumphus, Acilio magno consensu decretus; isque triumphans de rege Antiocho et Aetolis urbem est invectus. <span class="">section 3</span> praelata <span class="corr">[ad]</span> eo triumpho sunt signa militaria ducenta triginta, et argenti infecti tria milia pondo, signati tetrachmum Atticum centum decem tria milia, cistophori ducenta undequinquaginta, vasa argentea caelata multa magnique ponderis; <span class="">section 4</span> tulit et suppellectilem regiam argenteam ac vestem magnificam, coronas aureas, dona sociarum civitatium, quadraginta quinque, spolia omnis generis. captivos nobiles, Aetolos et regios duces, sex et triginta duxit. <span class="">section 5</span> Damocritus, Aetolorum dux, paucos ante dies, cum e carcere noctu effugisset, <span class="corr">[ad]</span> ripa Tiberis <span class="corr">[consecutis]</span> custodibus, priusquam comprehenderetur, gladio se transfixit. <span class="">section 6</span> milites tantum, qui sequerentur currum, defuerunt; alioqui magnificus et spectaculo et fama rerum triumphus fuit.</p><p><span class="">section 7</span> huius triumphi minuit laetitiam nuntius ex Hispania tristis, adversa pugna <span class="corr">[ad]</span> Bastetanis ductu L. Aemilii proconsulis apud oppidum Lyconem cum Lusitanis sex milia de Romano exercitu cecidisse, <span class="">section 8</span> ceteros paventis intra vallum compulsos aegre castra defendisse et <span class="corr">[ad]</span> modum fugientium magnis itineribus <span class="corr">[ad]</span> agrum pacatum reductos. <span class="">section 9</span> haec ex Hispania nuntiata. ex Gallia legatos Placentinorum et Cremonensium L. <span class="">section 10</span> Aurunculeius <span class="corr">[praeter]</span> <span class="corr">[ad]</span> senatum introduxit. iis querentibus inopiam colonorum, aliis belli casibus, aliis morbo absumptis, quosdam taedio accolarum Gallorum reliquisse colonias, decrevit senatus, uti C. Laelius consul, si ei videretur, sex milia familiarum conscriberet, quae <span class="corr">[ad]</span> eas colonias dividerentur, et ut L. Aurunculeius <span class="corr">[praeter]</span> <span class="corr">[triumviros]</span> crearet ad eos colonos deducendos. <span class="">section 11</span> creati M. Atilius Serranus L. Valerius P. F. Flaccus <span class="pagebreak" id="index.xml-pb-d30e1949">[Page p.335]</span> L. Valerius C. F. Tappo. <span class="">chapter 47</span> <span class="">section 1</span> haud ita multo post, cum iam consularium comitiorum appeteret tempus, <span class="">section 2</span> C. Laelius consul ex Gallia Romam rediit. is non solum ex facto absente se senatus consulto in supplementum Cremonae et Placentiae colonos scripsit, sed, ut novae coloniae duae in agrum, qui Boiorum fuisset, deducerentur, et rettulit et auctore eo patres censuerunt.</p><p><span class="">section 3</span> eodem tempore litterae L. Aemilii praetoris adlatae de navali pugna ad Myonnesum facta, et L. Scipionem consulem in Asiam exercitum traiecisse. <span class="">section 4</span> victoriae navalis ergo in diem unum supplicatio decreta est, in alterum diem, quod exercitus Romanus <span class="corr">[tum]</span> primum in Asia posuisset castra, ut ea res prospera et laeta eveniret. <span class="">section 5</span> vicenis maioribus hostiis in singulas supplicationes sacrificare consul est iussus.</p><p><span class="">section 6</span> inde consularia comitia magna contentione habita. M. Aemilius Lepidus petebat adversa omnium fama, quod provinciam Siciliam petendi causa non consulto senatu, ut sibi id facere liceret, reliquisset. <span class="">section 7</span> petebant cum eo M. Fulvius Nobilior Cn. Manlius <span class="italics">Vulso M.</span> Valerius Messalla. Fulvius consul unus creatur, cum ceteri centurias non explessent, isque postero die Cn. Manlium Lepido deiecto—nam Messalla iacuit — collegam dixit. <span class="">section 8</span> praetores exinde facti duo Q. Fabii, Labeo et Pictor—Pictor flamen Quirinalis eo anno inauguratus fuerat—, M. Sempronius Tuditanus Sp. Postumius Albinus L. Plautius Hypsaeus L. Baebius Dives.</p><p><span class="">chapter 48</span> <span class="">section 1</span> M. Fulvio Nobiliore et Cn. Manlio Vulsone consulibus Valerius Antias auctor est rumorem celebrem Romae fuisse et paene pro certo habitum, <span class="">section 2</span> recipiendi Scipionis adulescentis causa consulem L. <span class="">section 3</span> Scipionem et cum eo P. Africanum in colloquium evocatos regis et ipsos comprehensos esse, et ducibus captis confestim ad castra Romana exercitum ductum, eaque expugnata et deletas omnis copias Romanorum <span class="pagebreak" id="index.xml-pb-d30e1992">[Page p.336]</span> esse. <span class="">section 4</span> ob haec Aetolos sustulisse animos et abnuisse imperata facere, principesque eorum in <span class="corr">[Macedoniam]</span> et in Dardanos et in Thraeciam ad conducenda mercede auxilia profectos. <span class="">section 5</span> haec qui nuntiarent <span class="corr">[Romam,]</span> A. Terentium Varronem et M. Claudium Lepidum ab A. Cornelio propraetore ex Aetolia missos esse. <span class="">section 6</span> subtexit deinde fabulae huic legatos Aetolos in senatu inter cetera hoc quoque interrogatos esse, unde audissent imperatores Romanos in Asia captos ab Antiocho rege et exercitum deletum esse; <span class="">section 7</span> Aetolos respondisse ab suis legatis se, qui cum consule fuerint, certiores factos. rumoris huius quia neminem alium auctorem habeo, neque adfirmata res mea opinione sit nec pro vana praetermissa.</p><p><span class="">chapter 49</span> <span class="">section 1</span> Aetoli legati in senatum introducti, cum et causa eos sua et fortuna hortaretur, ut confitendo seu culpae seu errori veniam supplices peterent, <span class="">section 2</span> orsi a beneficiis in populum Romanum et prope exprobrantes virtutem suam in Philippo bello et offenderunt aures insolentia sermonis et eo, <span class="">section 3</span> vetera et oblitterata repetendo, rem adduxerunt, ut haud paulo plurium maleficiorum gentis quam beneficiorum memoria subiret animos patrum, et quibus misericordia opus erat, <span class="">section 4</span> iram et odium irritarent. interrogati ab uno senatore, permitterentne arbitrium de se populo Romano, deinde ab altero, habiturine eosdem quos populus <span class="corr">[Romanus]</span> socios et hostis essent, nihil ad ea respondentes egredi templo iussi sunt. <span class="">section 5</span> conclamatum deinde prope ab universo senatu est totos adhuc Antiochi Aetolos esse et ex unica ea spe pendere animos eorum; itaque bellum cum haud dubiis hostibus gerendum perdomandosque feroces animos esse. <span class="">section 6</span> illa etiam res accendit, quod eo ipso tempore, quo pacem ab Romanis petebant, Dolopiae atque Athamaniae bellum inferebant. <span class="">section 7</span> senatus consultum in M'. Acilii sententiam, qui Antiochum Aetolosque devicerat, factum est, ut Aetoli eo die iuberentur proficisci ab urbe et intra quintum decimum <span class="pagebreak" id="index.xml-pb-d30e2041">[Page p.337]</span> diem Italia excedere. <span class="">section 8</span> A. Terentius Varro ad custodiendum iter eorum missus, denuntiatumque, si qua deinde legatio ex Aetolis, nisi permissu imperatoris, qui <span class="corr">[eam]</span> provinciam obtineret, et cum legato Romano venisset Romam, pro hostibus omnis futuros. ita dimissi Aetoli.</p><p><span class="">chapter 50</span> <span class="">section 1</span> de provinciis deinde consules rettulerunt; sortiri eos Aetoliam et Asiam placuit; <span class="">section 2</span> qui Asiam sortitus esset, <span class="">section 3</span> exercitus ei, quem L. Scipio haberet, est decretus et in eum supplementum quattuor milia peditum Romanorum, ducenti equites, et sociorum ac Latini nominis octo milia peditum, quadringenti equites; <span class="">section 4</span> his copiis ut bellum cum Antiocho gereret. alteri consuli exercitus, qui erat in Aetolia, est decretus, et ut in supplementum scriberet permissum civium sociorumque eundem numerum, quem collega. <span class="">section 5</span> naves quoque idem consul, quae priore anno paratae erant, ornare iussus ac ducere secum; nec cum Aetolis solum <span class="corr">[bellum]</span> gerere, sed etiam in Cephallaniam insulam <span class="corr">[traicere.]</span> <span class="">section 6</span> mandatum eidem, ut, si per commodum rei publicae facere posset, ut ad comitia Romam veniret; <span class="">section 7</span> nam, praeterquam quod magistratus annui subrogandi essent, censores quoque placere creari. si qua res eum teneret, senatum certiorem faceret se ad comitiorum tempus occurrere non posse. <span class="">section 8</span> Aetolia M. Fulvio, Asia Cn. Manlio sorte evenit. praetores deinde sortiti sunt, Sp. Postumius Albinus urbanam et inter peregrinos, M. Sempronius Tuditanus Siciliam, Q. Fabius Pictor, flamen Quirinalis, Sardiniam, Q. Fabius Labeo classem, L. Plautius Hypsaeus Hispaniam citeriorem, <span class="">section 9</span> L. Baebius Dives Hispaniam <span class="corr">[ulteriorem.]</span> Siciliae legio una et classis, quae in ea provincia erat, decreta, et ut duas decumas frumenti novus praetor imperaret Siculis; earum alteram in Asiam, alteram in Aetoliam mitteret. <span class="">section 10</span> idem ab Sardis exigi atque ad eosdem exercitus id frumentum, ad quos Siculum, deportari iussum. <span class="">section 11</span> L. Baebio supplementum in Hispaniam datum mille <span class="pagebreak" id="index.xml-pb-d30e2098">[Page p.338]</span> Romani pedites, equites quinquaginta, et sex milia peditum Latini nominis, ducenti equites; <span class="">section 12</span> Plautio Hypsaeo in Hispaniam citeriorem mille Romani dati sunt pedites, duo milia socium Latini nominis et ducenti equites; cum his supplementis ut singulas legiones duae Hispaniae haberent. <span class="">section 13</span> prioris anni magistratibus, C. Laelio cum suo exercitu prorogatum in annum imperium est; prorogatum et P. Iunio propraetori in Etruria cum eo exercitu, qui in provincia esset, et M. Tuccio propraetori in Bruttiis et Apulia.</p><p><span class="">chapter 51</span> <span class="">section 1</span> priusquam in provincias praetores irent, certamen inter P. Licinium pontificem maximum fuit et Q. Fabium Pictorem flaminem Quirinalem, quale patrum memoria inter L. Metellum et Postumium Albinum fuerat. <span class="">section 2</span> consulem illum cum C. Lutatio collega in Siciliam ad classem proficiscentem ad sacra retinuerat Metellus, pontifex maximus; <span class="">section 3</span> praetorem hunc ne in Sardiniam proficisceretur, P. Licinius tenuit. et in senatu et ad populum magnis contentionibus certatum, <span class="">section 4</span> et imperia inhibita ultro citroque, et pignera capta, et multae dictae, et tribuni appellati, et provocatum ad populum est. <span class="">section 5</span> religio ad postremum vicit; ut dicto audiens esset flamen pontifici iussus; et multa iussu populi ei remissa. <span class="">section 6</span> ira provinciae ereptae praetorem magistratu abdicare se conantem patres auctoritate sua deterruerunt et, ut ius inter peregrinos diceret, decreverunt. <span class="">section 7</span> dilectibus <span class="corr">[deinde]</span> intra paucos dies — neque enim multi milites legendi erant—perfectis consules praetoresque in provincias proficiscuntur.</p><p><span class="">section 8</span> fama dein de rebus in Asia gestis temere vulgata sine auctore, et post dies paucos nuntii certi litteraeque imperatoris Romam adlatae, <span class="">section 9</span> quae non tantum gaudium ab recenti metu attulerunt—desierant enim victum in Aetolia <span class="italics">regem</span> metuere—quam a vetere fama, quod ineuntibus id bellum gravis hostis et suis viribus, et quod Hannibalem rectorem militiae <span class="pagebreak" id="index.xml-pb-d30e2139">[Page p.339]</span> <span class="corr">[haberet,]</span> visus fuerat. <span class="">section 10</span> nihil tamen aut de consule mittendo in Asiam mutandum aut minuendas eius copias censuerunt metu, ne cum Gallis foret bellandum.</p><p><span class="">chapter 52</span> <span class="">section 1</span> haud multo post M. Aurelius Cotta legatus L. Scipionis cum Antiochi regis legatis et Eumenes rex Rhodiique Romam venerunt. <span class="">section 2</span> Cotta in senatu primum, deinde in contione iussu patrum, quae acta in Asia essent, exposuit. supplicatio inde in triduum decreta est, et quadraginta maiores hostiae immolari iussae. <span class="">section 3</span> <span class="corr">[tum]</span> omnium primum Eumeni senatus datus est. is cum breviter et egisset gratias patribus, quod obsidione se ac fratrem exemissent regnumque ab iniuriis Antiochi vindicassent, et gratulatus esset, <span class="">section 4</span> quod terra marique res prospere gessissent, quodque regem Antiochum fusum fugatumque et exutum castris prius Europa, post et Asia, quae cis Taurum montem est, <span class="">section 5</span> expulissent, sua deinde merita malle eos ex imperatoribus suis legatisque quam se commemorante cognoscere dixit. <span class="">section 6</span> haec approbantibus cunctis iubentibusque dicere ipsum, omissa in id verecundia, quid sibi ab senatu populoque Romano tribui aequum censeret; propensius cumulatiusque, si quo possit, prout eius merita sint, <span class="">section 7</span> senatum facturum, ad ea rex, si ab aliis sibi praemiorum optio deferretur, libenter, data modo facultate consulendi senatum Romanum, consilio amplissimi ordinis usurum fuisse, ne quid aut immoderate cupisse aut petisse parum modeste videri posset; <span class="">section 8</span> verum enimvero cum ipsi daturi sint, multo magis munificentiam eorum in se fratresque suos ipsorum arbitrii debere esse. <span class="">section 9</span> nihil hac oratione eius patres conscripti deterriti sunt, quo minus dicere ipsum iuberent, et, cum aliquamdiu hinc indulgentia hinc modestia inter permittentis in vicem non magis mutua quam inexplicabili facilitate certatum esset, Eumenes ex templo excessit. <span class="">section 10</span> senatus in eadem perstare sententia, ut absurdum esse diceret ignorare regem, quid sperans aut petens venerit; quae accommodata regno <span class="pagebreak" id="index.xml-pb-d30e2182">[Page p.340]</span> suo sint, ipsum optime scire; Asiam longe melius quam senatum nosse; revocandum igitur et cogendum, quae vellet quaeque sentiret, expromere. <span class="">chapter 53</span> <span class="">section 1</span> reductus a praetore in templum rex et dicere iussus 'perseverassem' inquit 'tacere, patres conscripti, nisi Rhodiorum legationem mox vocaturos vos scirem, et illis auditis mihi necessitatem fore dicendi. <span class="">section 2</span> quae quidem eo difficilior oratio erit, quod ea postulata eorum futura sunt, ut non solum nihil, quod contra me sit, sed ne quod ad ipsos quidem proprie pertineat, petere videantur. <span class="">section 3</span> agent enim causam civitatium Graecarum, et liberari eas dicent debere. quo impetrato, cui dubium est, quin et a nobis aversuri sint non eas modo civitates, quae liberabuntur, sed etiam veteres stipendiarias nostras, <span class="">section 4</span> ipsi autem tanto obligatos beneficio verbo socios, re vera subiectos imperio et obnoxios habituri sint? <span class="">section 5</span> et, si dis placet, cum has tantas opes affectabunt, dissimulabunt ulla parte id ad se pertinere; vos modo id decere et convenient esse ante factis dicent. <span class="">section 6</span> haec vos ne decipiat oratio, providendum vobis erit, neve non solum inaequaliter alios nimium deprimatis ex sociis vestris, alios praeter modum extollatis, sed etiam ne, qui adversus vos arma tulerint, <span class="">section 7</span> in meliore statu sint, quam socii et amici vestri. quod ad me attinet, in aliis rebus cessisse intra finem iuris mei cuilibet videri malim, quam nimis pertinaciter in obtinendo eo tetendisse; in certamine autem amicitiae vestrae, benevolentiae erga vos, honoris, qui ab vobis habebitur, minime aequo animo vinci possum. hanc ego maximam hereditatem a patre accepi, qui primus omnium Asiam Graeciamque incolentium in amicitiam venit vestram eamque perpetua <span class="">section 8</span> et constanti fide ad extremum vitae finem perduxit; <span class="">section 9</span> nec animum dumtaxat vobis fidelem ac bonum praestitit, sed omnibus interfuit bellis, quae in Graecia gessistis, terrestribus navalibus, omni genere commeatuum, ita ut nemo sociorum vestrorum ulla parte aequari posset, vos adiuvit; <span class="pagebreak" id="index.xml-pb-d30e2206">[Page p.341]</span> <span class="">section 10</span> postremo, cum Boeotos ad societatem vestram hortaretur, in ipsa contione intermortuus <span class="corr">[haud]</span> multo post exspiravit. <span class="">section 11</span> huius ego vestigia ingressus voluntati quidem et studio in colendis vobis adicere—etenim inexsuperabilia haec erant—nihil potui; <span class="">section 12</span> rebus ipsis meritisque et impensis officiorum ut superare possem, fortuna tempora Antiochus et bellum in Asia gestum praebuerunt materiam. <span class="">section 13</span> rex Asiae et partis Europae Antiochus filiam suam in matrimonium mihi dabat; restituebat extemplo civitates, quae defecerant a nobis; spem magnam in posterum amplificandi regni faciebat, <span class="">section 14</span> si secum bellum adversus vos gessissem. non gloriabor eo, quod nihil in vos deliquerim; illa potius, quae vetustissima domus nostrae vobiscum amicitia digna sunt, referam. <span class="">section 15</span> pedestribus navalibusque copiis, ut nemo sociorum vestrorum me aequiperare posset, imperatores vestros adiuvi; commeatus terra marique suppeditavi; navalibus proeliis, quae multis locis facta sunt, omnibus adfui; nec labori meo nec periculo usquam peperci. <span class="">section 16</span> quod miserrimum est in bello, obsidionem passus sum, Pergami inclusus cum discrimine ultimo simul vitae regnique. <span class="">section 17</span> liberatus deinde obsidione, cum alia parte Antiochus alia Seleucus circa arcem regni mei castra haberent, relictis meis rebus tota classe ad Hellespontum L. Scipioni consuli vestro occurri, ut eum in traiciendo exercitu adiuvarem. <span class="">section 18</span> posteaquam in Asiam exercitus vester est transgressus, numquam a consule abscessi; nemo miles Romanus magis adsiduus in castris fuit vestris quam ego fratresque mei; nulla expeditio, nullum equestre proelium sine me factum est; <span class="">section 19</span> in acie ibi steti, eam partem sum tutatus, in qua me consul esse voluit. non sum hoc dicturus, patres conscripti: quis hoc bello meritis erga vos mecum comparari potest? <span class="">section 20</span> ego nulli omnium neque populorum neque regum, quos in magno honore habetis, non ausim me comparare. <span class="">section 21</span> Masinissa hostis vobis ante quam socius fuit, nec <span class="pagebreak" id="index.xml-pb-d30e2240">[Page p.342]</span> incolumi regno cum auxiliis suis, sed extorris, expulsus, amissis omnibus copiis, cum turma equitum in castra confugit vestra; <span class="">section 22</span> tamen eum, quia in Africa adversus Syphacem et Carthaginiensis fideliter atque impigre vobiscum stetit, non in patrium solum regnum restituistis, sed adiecta opulentissima parte Syphacis regni praepotentem inter Africae reges fecistis. <span class="">section 23</span> quo tandem igitur nos praemio atque honore digni apud vos sumus, qui numquam hostes, semper socii fuimus? <span class="">section 24</span> pater, ego, fratres mei non in Asia tantum, sed etiam procul ab domo in Peloponneso in Boeotia in Aetolia, Philippi Antiochi Aetolico bello, terra marique pro vobis arma tulimus. <span class="">section 25</span> quid ergo postulas? dicat aliquis. ego, patres conscripti, quoniam dicere utique volentibus vobis parendum est, si vos ea mente ultra Tauri iuga emostis Antiochum, ut ipsi teneretis eas terras, nullos accolas nec finitimos habere quam vos malo, <span class="">section 26</span> nec ulla re alia tutius stabiliusque regnum meum futurum spero; <span class="">section 27</span> sed si vobis decedere inde atque deducere exercitus in animo est, neminem digniorem esse ex sociis vestris, qui bello a vobis parta possideat quam me dicere ausim. <span class="">section 28</span> at enim magnificum est liberare civitates servas. ita opinor, si nihil hostile adversus vos fecerunt; sin autem Antiochi partis fuerunt, quanto est vestra prudentia et aequitate dignius sociis bene meritis quam hostibus vos consulere ?'</p><p><span class="">chapter 54</span> <span class="">section 1</span> grata oratio regis patribus fuit, et facile apparebat munifice omnia et propenso animo facturos. <span class="">section 2</span> interposita Smyrnaeorum brevis legatio est, quia non aderat quidam Rhodiorum. collaudatis egregie Smyrnaeis, quod omnia ultima pati quam se regi tradere maluissent, introducti Rhodii sunt. <span class="">section 3</span> quorum princeps legationis expositis initiis amicitiae cum populo Romano meritisque Rhodiorum Philippi prius, deinde Antiochi bello 'nihil' inquit 'nobis tota nostra actione, <span class="">section 4</span> patres conscripti, neque difficilius neque molestius est, <span class="pagebreak" id="index.xml-pb-d30e2270">[Page p.343]</span> <span class="">section 5</span> quam quod cum Eumene nobis disceptatio est, cum quo uno maxime regum et privatim singulis et, quod magis nos movet, publicum civitati nostrae hospitium est. <span class="">section 6</span> ceterum non animi nostri, patres conscripti, nos, sed rerum natura, quae potentissima est, disiungit, ut nos liberi etiam aliorum libertatis causam agamus, reges serva omnia et subiecta imperio suo esse velint. <span class="">section 7</span> utcumque tamen res sese habet, magis verecundia nostra adversus regem nobis obstat, quam ipsa disceptatio aut nobis impedita est aut vobis perplexam deliberationem praebitura videtur. <span class="">section 8</span> nam si aliter socio atque amico regi et bene merito hoc ipso in bello, de cuius praemiis agitur, honos haberi nullus posset, nisi liberas civitates in servitutem traderetis ei, esset deliberatio anceps, <span class="">section 9</span> ne aut regem amicum inhonoratum dimitteretis, aut decederetis instituto vestro gloriamque Philippi bello partam nunc servitute tot civitatium deformaretis; <span class="">section 10</span> sed ab hac necessitate aut gratiae in amicum minuendae aut gloriae vestrae egregie vos fortuna vindicat. est enim deum benignitate non gloriosa magis quam dives victoria vestra, quae vos facile isto velut aere alieno exsolvat. <span class="">section 11</span> nam et Lycaonia et Phrygia utraque et Pisidia omnis et Chersonesus, quaeque circumiacent Europae, in vestra sunt potestate, <span class="">section 12</span> quarum <span class="corr">[una]</span> quaelibet regi adiecta multiplicare regnum Eumenis potest, omnes vero datae maximis eum regibus aequare. <span class="">section 13</span> licet ergo vobis et praemiis belli ditare socios et non decedere instituto vestro et meminisse, quem titulum praetenderitis prius adversus Philippum, nunc adversus Antiochum belli, <span class="">section 14</span> quid feceritis Philippo victo, quid nunc a vobis, non magis quia fecistis, quam quia id vos facere decet, <span class="">section 15</span> desideretur atque expectetur. alia enim <span class="corr">[aliis]</span> et honesta et probabilis est causa armorum; illi agrum, hi vicos, hi oppida, hi portus oramque aliquam maris ut possideant; vos nec cupistis haec antequam haberetis, nec <span class="corr">[nunc,]</span> cum orbis <span class="corr">[terrarum]</span> in dicione vestra <span class="pagebreak" id="index.xml-pb-d30e2320">[Page p.344]</span> sit, cupere potestis. <span class="">section 16</span> pro dignitate et gloria apud omne humanum genus, quod vestrum nomen imperiumque iuxta ac deos immortales iam pridem intuetur, pugnastis. quae parare et quaerere arduum fuit, nescio an tueri difficilius sit. <span class="">section 17</span> gentis vetustissimae nobilissimaeque vel fama rerum gestarum vel omni commendatione humanitatis doctrinarumque tuendam ab servitio regio libertatem suscepistis; hoc patrocinium receptae in fidem et clientelam vestram universae gentis perpetuum vos praestare decet. <span class="">section 18</span> non, quae in solo <span class="strikethrough">modo</span> antiquo sunt, Graecae magis urbes sunt quam coloniae earum, illinc quondam profectae in Asiam; nec terra mutata mutavit genus aut mores. <span class="">section 19</span> certare pio certamine cuiuslibet bonae artis ac virtutis ausi sumus cum parentibus quaeque civitas et conditoribus <span class="corr">[suis.]</span> <span class="">section 20</span> adistis Graeciae, adistis Asiae urbes plerique; nisi quod longius a vobis absumus, nulla vincimur alia re. <span class="">section 21</span> Massiliensis, quos, si natura insita velut ingenio terrae vinci posset, iam pridem efferassent tot indomitae circumfusae gentes, in eo honore, in ea merito dignitate audimus apud vos esse, ac si medium umbilicum Graeciae incolerent. <span class="">section 22</span> non enim sonum modo linguae vestitumque et habitum, sed ante omnia mores et leges et ingenium sincerum integrumque a contagione accolarum servarunt. <span class="">section 23</span> terminus est nunc <span class="corr">[imperii]</span> <span class="corr">[vestri]</span> mons Taurus; quidquid intra eum cardinem est, nihil longinquum vobis debet videri; quo arma vestra pervenerunt, eodem ius hinc profectum perveniat. <span class="">section 24</span> barbari, quibus pro legibus semper dominorum imperia fuerunt, quo gaudent, reges habeant; Graeci suam fortunam, vestros animos gerunt. <span class="">section 25</span> domesticis quondam viribus etiam imperium amplectebantur; nunc imperium, ubi est, ibi ut sit perpetuum, optant; libertatem vestris tueri armis satis habent, quoniam suis non possunt. <span class="">section 26</span> <span class="corr">[at]</span> enim 'quaedam <span class="corr">[civitates]</span> cum Antiocho senserunt. et aliae prius cum Philippo, et cum Pyrrho Tarentini; ne alios populos enumerem, <span class="pagebreak" id="index.xml-pb-d30e2380">[Page p.345]</span> <span class="">section 27</span> Carthago libera cum suis legibus est. huic vestro exemplo quantum debeatis, videte, patres conscripti; inducetis in animum negare Eumenis cupiditati, quod iustissimae irae vestrae negastis. <span class="">section 28</span> Rhodii <span class="italics">et in hoc</span> et in omnibus bellis, quae in illa ora gessistis, quam forti fidelique vos opera adiuverimus, vestro iudicio relinquimus. nunc in pace consilium id adferimus, quod si comprobaritis, magnificentius vos victoria usos esse quam vicisse omnes existimaturi sint.' apta magnitudini Romanae oratio visa est.</p><p><span class="">chapter 55</span> <span class="">section 1</span> post Rhodios Antiochi legati vocati sunt. ii vulgato petentium veniam more errorem fassi regis obtestati sunt patres conscriptos, <span class="">section 2</span> ut suae potius clementiae quam regis culpae, qui satis superque poenarum dedisset, memores consulerent; postremo pacem datam a L. Scipione imperatore, quibus legibus dedisset, confirmarent auctoritate sua. <span class="">section 3</span> et senatus eam pacem servandam censuit, et paucos post dies populus iussit. foedus in Capitolio cum Antipatro principe legationis et eodem fratris filio regis Antiochi est ictum.</p><p><span class="">section 4</span> auditae deinde et aliae legationes ex Asia sunt. quibus omnibus datum responsum decem legatos more maiorum senatum missurum ad res Asiae disceptandas componendasque; <span class="">section 5</span> summam tamen hanc fore, ut cis Taurum montem, quae intra regni Antiochi fines fuissent, Eumeni attribuerentur praeter Lyciam Cariamque usque ad Maeandrum amnem; ea ut civitatis Rhodiorum essent; <span class="">section 6</span> ceterae civitates Asiae, quae Attali stipendiariae fuissent, eaedem vectigal Eumeni penderent; quae vectigales Antiochi fuissent, eae liberae atque immunes essent. <span class="">section 7</span> decem legatos hos decreverunt: Q. Minucium Rufum L. Furium Purpurionem Q. Minucium Thermum Ap. Claudium Neronem Cn. Cornelium Merulam M. <span class="corr">[Iunium]</span> Brutum L. Aurunculeium L. Aemilium Paulum P. Cornelium Lentulum P. Aelium Tuberonem. <span class="">chapter 56</span> <span class="">section 1</span> his, quae praesentis disceptationis <span class="pagebreak" id="index.xml-pb-d30e2421">[Page p.346]</span> essent, libera mandata; de summa rerum senatus constituit. <span class="">section 2</span> Lycaoniam omnem et Phrygiam utramque et Mysiam, <span class="italics">quam <span class="corr">[silvas,]</span> rex ademerat, restittit</span> regi et Milyas et Lydiam Ioniamque extra ea oppida, quae libera fuissent, quo die cum rege Antiocho pugnatum est, <span class="">section 3</span> et nominatim Magnesiam ad Sipylum, et Cariam, quae Hydrela appellatur, agrumque Hydrelitanum ad Phrygiam vergentem, et castella vicosque ad Maeandrum amnem et oppida, <span class="">section 4</span> nisi quae libera ante bellum fuissent, Telmessum item nominatim et castra Telmessium, praeter agrum, qui Ptolemaei Telmessii fuisset. haec omnia, quae supra sunt scripta, regi Eumeni iussa dari. <span class="">section 5</span> Rhodiis Lycia data extra eundem Telmessum et castra Telmessium et agrum, qui Ptolemaei Telmessii fuisset; hic et ab Eumene et Rhodiis exceptus. <span class="">section 6</span> ea quoque <span class="corr">[his]</span> pars Cariae data, quae propior Rhodum insulam trans Maeandrum amnem est, oppida, vici, castella, agri, qui ad Pisidiam vergunt, nisi quae eorum oppida in libertate fuissent pridie, quam cum Antiocho rege in Asia pugnatum est.</p><p><span class="">section 7</span> pro his cum gratias egissent Rhodii, de Solis urbe, quae in Cilicia est, egerunt: Argis et illos, sicut sese, oriundos esse; ab ea germanitate fraternam sibi cum <span class="corr">[his]</span> caritatem esse; petere hoc extraordinarium munus, ut eam civitatem ex servitute regia eximerent. <span class="">section 8</span> vocati sunt legati regis Antiochi, actumque cum <span class="corr">[his]</span> est nec quicquam impetratum testante foedera Antipatro, adversus quae ab Rhodiis non Solos, sed Ciliciam peti et iuga Tauri transcendi. <span class="">section 9</span> revocatis in senatum Rhodiis, cum quanto opere tenderet legatus regius, exposuissent, adiecerunt, si utique <span class="corr">[eam]</span> rem ad civitatis suae dignitatem pertinere censerent Rhodii, senatum omni modo expugnaturum pertinaciam legatorum. <span class="">section 10</span> tum vero impensius quam ante Rhodii gratias egerunt, cessurosque sese potius arrogantiae Antipatri, quam causam turbandae pacis praebituros dixerunt. ita nihil de Solis mutatum est.</p><div class="pagebreak" id="index.xml-pb-d30e2478">[Page p.347]</div><p><span class="">chapter 57</span> <span class="">section 1</span> per eos dies, quibus haec gesta sunt, legati Massiliensium nuntiarunt L. Baebium praetorem in provinciam Hispaniam proficiscentem ab Liguribus circumventum, <span class="">section 2</span> magna parte comitum caesa vulneratur ipsum cum paucis sine lictoribus Massiliam perfugisse et intra triduum exspirasse. <span class="">section 3</span> senatus ea re audita decrevit, uti P. Iunius Brutus, qui propraetor in Etruria esset, provincia exercituque traditis uni, cui videretur, ex legatis, ipse in ulteriorem Hispaniam proficisceretur, eaque ei provincia esset. <span class="">section 4</span> hoc senatus consultum litteraeque a Sp. Postumio praetore in Etruriam missae sunt, profectusque in Hispaniam est P. <span class="corr">[Iunius]</span> propraetor. <span class="">section 5</span> in qua provincia prius aliquanto, quam successor veniret, L. Aemilius Paulus, qui postea regem Persea magna gloria vicit, cum priore anno haud prospere rem gessisset, tumultuario exercitu collecto signis collatis cum Lusitanis pugnavit. <span class="">section 6</span> fusi fugatique hostes; caesa decem octo milia armatorum; duo milia trecenti capti et castra expugnata. huius victoriae fama tranquilliores in Hispania res fecit.</p><p><span class="">section 7</span> eodem anno ante diem tertium Kal. <span class="corr">[Ianuarias]</span> Bononiam Latinam coloniam ex senatus consulto L. Valerius Flaccus M. Atilius Serranus L. Valerius Tappo triumviri deduxerunt. <span class="">section 8</span> tria milia hominum sunt deducta; equitibus septuagena iugera, ceteris colonis quinquagena sunt data. ager captus de Gallis Bois fuerat; Galli Tuscos expulerant.</p><p><span class="">section 9</span> eodem anno censuram multi et clari viri petierunt. quae res, tamquam in se parum magni certaminis causam haberet, aliam contentionem multo maiorem excitavit. <span class="">section 10</span> petebant T. Quinctius Flamininus P. Cornelius Cn. F. Scipio L. Valerius Flaccus M. Porcius Cato M. Claudius Marcellus M'. Acilius <span class="corr">[Glabrio,]</span> qui Antiochum ad Thermopylas Aetolosque devicerat. <span class="">section 11</span> in hunc maxime, quod multa congiaria distribuerat, quibus magnam partem hominum obligarat, favor populi se inclinabat. <span class="">section 12</span> id cum aegre paterentur tot <span class="pagebreak" id="index.xml-pb-d30e2532">[Page p.348]</span> nobiles, novum sibi hominem tantum praeferri, P. Sempronius Gracchus et C. Sempronius Rutilus, <span class="italics">tribuni</span> <span class="italics">plebis,</span> ei diem dixerunt, quod pecuniae regiae praedaeque aliquantum captae in Antiochi castris neque in triumpho tulisset, neque in aerarium rettulisset. <span class="">section 13</span> varia testimonia legatorum tribunorumque militum erant. M. Cato ante alios testis conspiciebatur; cuius auctoritatem perpetuo tenore vitae partam toga candida elevabat. <span class="">section 14</span> is testis, quae vasa aurea atque argentea castris captis inter aliam praedam regiam vidisset, ea se in triumpho negabat vidisse. <span class="">section 15</span> postremo in huius maxime invidiam desistere se petitione Glabrio dixit, quando, quod taciti indignarentur nobiles homines, id aeque novus competitor intestabili periurio incesseret. <span class="">chapter 58</span> <span class="">section 1</span> centum milium multa irrogata erat; bis de ea certatum est; tertio, cum de petitione destitisset reus, nec populus de multa suffragium ferre voluit, et tribuni eo negotio destiterunt. <span class="">section 2</span> censores T. Quinctius Flamininus M. Claudius Marcellus creati.</p><p><span class="">section 3</span> per eos dies L. Aemilio Regillo, qui classe praefectum Antiochi regis devicerat, extra urbem in aede Apollinis cum senatus datus esset, auditis rebus gestis eius, quantis cum classibus hostium dimicasset, quot inde naves demersisset aut cepisset, magno consensu patrum triumphus navalis est decretus. <span class="">section 4</span> triumphavit Kal. Februariis. in eo triumpho undequinquaginta coronae aureae translatae sunt, pecunia nequaquam <span class="strikethrough">tanta</span> pro specie regii triumphi, tetrachma Attica triginta quattuor milia ducenta, cistophori centum triginta duo milia trecenti. <span class="">section 5</span> supplicationes deinde fuerunt ex senatus consulto, quod L. Aemilius in Hispania prospere rem publicam gessisset.</p><p><span class="">section 6</span> <span class="corr">[haud]</span> ita multo post L. Scipio ad urbem venit; qui ne cognomini fratris cederet, Asiaticum se appellari voluit. <span class="">section 7</span> et in senatu et in contione de rebus ab se gestis disseruit. erant qui fama id maius bellum <span class="pagebreak" id="index.xml-pb-d30e2576">[Page p.349]</span> quam difficultate rei fuisse interpretarentur: uno memorabili proelio debellatum, gloriamque eius victoriae praefloratam ad Thermopylas esse. <span class="">section 8</span> ceterum vere aestimanti Aetolicum magis ad Thermopylas bellum quam regium fuit; quota enim parte virium suarum ibi dimicavit Antiochus? in Asia totius Asiae steterunt vires ab ultimis Orientis finibus omnium gentium contractis auxiliis. <span class="">chapter 59</span> <span class="">section 1</span> merito ergo et diis immortalibus, quantus maximus poterat, habitus est honos, quod ingentem victoriam facilem etiam fecissent, <span class="italics">et</span> imperatori triumphus est decretus. <span class="">section 2</span> triumphavit mense intercalario pridie Kal. Martias. qui triumphus spectaculo oculorum maior quam Africani fratris eius fuit, recordatione rerum et aestimatione periculi certaminisque non magis comparandus, quam si imperatorem imperatori aut Antiochum ducem Hannibali conferres. <span class="">section 3</span> tulit in triumpho signa militaria ducenta viginti quattuor, oppidorum simulacra centum triginta quattuor, eburneos dentes mille ducentos triginta unum, aureas coronas ducentas triginta quattuor, <span class="">section 4</span> argenti pondo <span class="corr">[centum]</span> triginta septem milia quadringenta viginti, tetrachmum Atticorum ducenta viginti quattuor milia, <span class="corr">[cistophori]</span> trecenta viginti unum milia septuaginta, nummos aureos Philippeos centum quadraginta milia, <span class="">section 5</span> vasorum argenteorum—omnia caelata erant—mille pondo et quadringenta viginti tria, aureorum mille pondo viginti tria. et duces regii, praefecti, purpurati duo et triginta ante currum ducti. <span class="">section 6</span> militibus quini viceni denarii dati, duplex centurioni, triplex equiti. et stipendium militare et frumentum duplex post triumphum datum; <span class="italics">iam</span> proelio in Asia facto duplex dederat. triumphavit anno fere post, quam consulatu abiit.</p><p><span class="">chapter 60</span> <span class="">section 1</span> eodem fere tempore et Cn. Manlius consul in Asiam et Q. Fabius Labeo praetor ad classem venit. <span class="">section 2</span> ceterum consuli non deerat cum Gallis belli materia. mare pacatum erat devicto Antiocho, cogitantique <span class="pagebreak" id="index.xml-pb-d30e2622">[Page p.350]</span> Fabio, cui rei potissimum insisteret, ne otiosam provinciam habuisse videri posset, optimum visum est in Cretam insulam traicere. <span class="">section 3</span> Cydoniatae bellum adversus Gortynios Gnosiosque gerebant, et captivorum Romanorum atque Italici generis magnus numerus in servitute esse per totam insulam dicebatur. <span class="">section 4</span> classe ab Epheso profectus cum primum Cretae litus attigit, nuntios circa civitates misit, ut armis absisterent captivosque in suis quaeque urbibus agrisque conquisitos reducerent, et legatos mitterent ad se, cum quibus de rebus ad Cretensis pariter Romanosque pertinentibus ageret. <span class="">section 5</span> nihil magnopere ea Cretenses moverunt; captivos praeter Gortynios nulli reddiderunt. Valerius Antias quattuor milia captivorum, <span class="">section 6</span> quia belli minas timuerint, ex tota insula reddita scripsit; eamque causam Fabio, cum rem nullam aliam gessisset, triumphi navalis impetrandi ab senatu fuisse. <span class="">section 7</span> a Creta Ephesum Fabius redit; inde tribus navibus in Thraciae oram missis ab Aeno et Maronia praesidia Antiochi deduci iussit, ut in libertate eae civitates essent.</p></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Titus Livius (Livy).
	    Date: 2014-10-09<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:24:11Z.
	       SAXON HE 9.8.0.5.
		 --></address></div></body></html>
<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Elegiae</title><meta name="author" content="Tibullus" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Elegiae" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Elegiae</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="eng" class="edition" id="index.xml-body.1_div.1"><h2 lang="eng"><span class="headingNumber">1. </span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span></h4><div class="l">Divitias alius fulvo sibi congerat auro</div><div class="l">Et teneat culti iugera multa soli,</div><div class="l">Quem labor adsiduus vicino terreat hoste,</div><div class="l">Martia cui somnos classica pulsa fugent:</div><div class="l">Me mea paupertas vita traducat inerti, </div><div class="l">Dum meus adsiduo luceat igne focus.</div><div class="l">Ipse seram teneras maturo tempore vites</div><div class="l">Rusticus et facili grandia poma manu;</div><div class="l">Nec spes destituat, sed frugum semper acervos</div><div class="l">Praebeat et pleno pinguia musta lacu. </div><div class="l">Nam veneror, seu stipes habet desertus in agris</div><div class="l">Seu vetus in trivio florida serta lapis,</div><div class="l">Et quodcumque mihi pomum novus educat annus,</div><div class="l">Libatum agricolae ponitur ante deo.</div><div class="l">Flava Ceres, tibi sit nostro de rure corona </div><div class="l">Spicea, quae templi pendeat ante fores,</div><div class="l">Pomosisque ruber custos ponatur in hortis,</div><div class="l">Terreat ut saeva falce Priapus aves.</div><div class="l">Vos quoque, felicis quondam, nunc pauperis agri</div><div class="l">Custodes, fertis munera vestra, Lares. </div><div class="l">Tunc vitula innumeros lustrabat caesa iuvencos,</div><div class="l">Nunc agna exigui est hostia parva soli.</div><div class="l">Agna cadet vobis, quam circum rustica pubes</div><div class="l">Clamet <span class="q">‘io messes et bona vina date’</span>.</div><div class="l">Iam modo iam possim contentus vivere parvo </div><div class="l">Nec semper longae deditus esse viae,</div><div class="l">Sed Canis aestivos ortus vitare sub umbra</div><div class="l">Arboris ad rivos praetereuntis aquae.</div><div class="l">Nec tamen interdum pudeat tenuisse bidentem</div><div class="l">Aut stimulo tardos increpuisse boves, </div><div class="l">Non agnamve sinu pigeat fetumve capellae</div><div class="l">Desertum oblita matre referre domum.</div><div class="l">At vos exiguo pecori, furesque lupique,</div><div class="l">Parcite: de magno est praeda petenda grege.</div><div class="l">Hic ego pastoremque meum lustrare quotannis </div><div class="l">Et placidam soleo spargere lacte Palem.</div><div class="l">Adsitis, divi, neu vos e paupere mensa</div><div class="l">Dona nec e puris spernite fictilibus.</div><div class="l">Fictilia antiquus primum sibi fecit agrestis</div><div class="l">Pocula, de facili conposuitque luto. </div><div class="l">Non ego divitias patrum fructusque requiro,</div><div class="l">Quos tulit antiquo condita messis avo:</div><div class="l">Parva seges satis est, satis requiescere lecto</div><div class="l">Si licet et solito membra levare toro.</div><div class="l">Quam iuvat inmites ventos audire cubantem </div><div class="l">Et dominam tenero continuisse sinu</div><div class="l">Aut, gelidas hibernus aquas cum fuderit Auster,</div><div class="l">Securum somnos igne iuvante sequi.</div><div class="l">Hoc mihi contingat. Sit dives iure, furorem</div><div class="l">Qui maris et tristes ferre potest pluvias. </div><div class="l">O quantum est auri pereat potiusque smaragdi,</div><div class="l">Quam fleat ob nostras ulla puella vias.</div><div class="l">Te bellare decet terra, Messalla, marique,</div><div class="l">Ut domus hostiles praeferat exuvias;</div><div class="l">Me retinent vinctum formosae vincla puellae, </div><div class="l">Et sedeo duras ianitor ante fores.</div><div class="l">Non ego laudari curo, mea Delia; tecum</div><div class="l">Dum modo sim, quaeso segnis inersque vocer.</div><div class="l">Te spectem, suprema mihi cum venerit hora,</div><div class="l">Te teneam moriens deficiente manu. </div><div class="l">Flebis et arsuro positum me, Delia, lecto,</div><div class="l">Tristibus et lacrimis oscula mixta dabis.</div><div class="l">Flebis: non tua sunt duro praecordia ferro</div><div class="l">Vincta, neque in tenero stat tibi corde silex.</div><div class="l">Illo non iuvenis poterit de funere quisquam </div><div class="l">Lumina, non virgo, sicca referre domum.</div><div class="l">Tu manes ne laede meos, sed parce solutis</div><div class="l">Crinibus et teneris, Delia, parce genis.</div><div class="l">Interea, dum fata sinunt, iungamus amores:</div><div class="l">Iam veniet tenebris Mors adoperta caput, </div><div class="l">Iam subrepet iners aetas, nec amare decebit,</div><div class="l">Dicere nec cano blanditias capite.</div><div class="l">Nunc levis est tractanda Venus, dum frangere postes</div><div class="l">Non pudet et rixas inseruisse iuvat.</div><div class="l">Hic ego dux milesque bonus: vos, signa tubaeque, </div><div class="l">Ite procul, cupidis volnera ferte viris,</div><div class="l">Ferte et opes: ego conposito securus acervo</div><div class="l">Despiciam dites despiciamque famem.</div></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span></h4><div class="l">Adde merum vinoque novos conpesce dolores,</div><div class="l">Occupet ut fessi lumina victa sopor,</div><div class="l">Neu quisquam multo percussum tempora baccho</div><div class="l">Excitet, infelix dum requiescit amor.</div><div class="l">Nam posita est nostrae custodia saeva puellae, </div><div class="l">Clauditur et dura ianua firma sera.</div><div class="l">Ianua difficilis domini, te verberet imber,</div><div class="l">Te Iovis imperio fulmina missa petant.</div><div class="l">Ianua, iam pateas uni mihi, victa querelis,</div><div class="l">Neu furtim verso cardine aperta sones. </div><div class="l">Et mala siqua tibi dixit dementia nostra,</div><div class="l">Ignoscas: capiti sint precor illa meo.</div><div class="l">Te meminisse decet, quae plurima voce peregi</div><div class="l">Supplice, cum posti florida serta darem.</div><div class="l">Tu quoque ne timide custodes, Delia, falle, </div><div class="l">Audendum est: fortes adiuvat ipsa Venus.</div><div class="l">Illa favet, seu quis iuvenis nova limina temptat,</div><div class="l">Seu reserat fixo dente puella fores;</div><div class="l">Illa docet molli furtim derepere lecto,</div><div class="l">Illa pedem nullo ponere posse sono, </div><div class="l">Illa viro coram nutus conferre loquaces</div><div class="l">Blandaque conpositis abdere verba notis.</div><div class="l">Nec docet hoc omnes, sed quos nec inertia tardat</div><div class="l">Nec vetat obscura surgere nocte timor.</div><div class="l">En ego cum tenebris tota vagor anxius urbe, </div><div class="l"><span class="gap"> [...]</span></div><div class="l">Nec sinit occurrat quisquam, qui corpora ferro</div><div class="l">Volneret aut rapta praemia veste petat.</div><div class="l">Quisquis amore tenetur, eat tutusque sacerque</div><div class="l">Qualibet: insidias non timuisse decet. </div><div class="l">Non mihi pigra nocent hibernae frigora noctis,</div><div class="l">Non mihi, cum multa decidit imber aqua.</div><div class="l">Non labor hic laedit, reseret modo Delia postes</div><div class="l">Et vocet ad digiti me taciturna sonum.</div><div class="l">Parcite luminibus, seu vir seu femina fiat </div><div class="l">Obvia: celari volt sua furta Venus.</div><div class="l">Neu strepitu terrete pedum neu quaerite nomen</div><div class="l">Neu prope fulgenti lumina ferte face.</div><div class="l">Siquis et inprudens adspexerit, occulat ille</div><div class="l">Perque deos omnes se meminisse neget: </div><div class="l">Nam fuerit quicumque loquax, is sanguine natam,</div><div class="l">Is Venerem e rapido sentiet esse mari.</div><div class="l">Nec tamen huic credet coniunx tuus, ut mihi verax</div><div class="l">Pollicita est magico saga ministerio.</div><div class="l">Hanc ego de caelo ducentem sidera vidi, </div><div class="l">Fluminis haec rapidi carmine vertit iter,</div><div class="l">Haec cantu finditque solum Manesque sepulcris</div><div class="l">Elicit et tepido devocat ossa rogo;</div><div class="l">Iam tenet infernas magico stridore catervas,</div><div class="l">Iam iubet adspersas lacte referre pedem. </div><div class="l">Cum libet, haec tristi depellit nubila caelo,</div><div class="l">Cum libet, aestivo convocat orbe nives.</div><div class="l">Sola tenere malas Medeae dicitur herbas,</div><div class="l">Sola feros Hecates perdomuisse canes.</div><div class="l">Haec mihi conposuit cantus, quis fallere posses: </div><div class="l">Ter cane, ter dictis despue carminibus.</div><div class="l">Ille nihil poterit de nobis credere cuiquam,</div><div class="l">Non sibi, si in molli viderit ipse toro.</div><div class="l">Tu tamen abstineas aliis: nam cetera cernet</div><div class="l">Omnia, de me uno sentiet ipse nihil. </div><div class="l">Quid, credam? nempe haec eadem se dixit amores</div><div class="l">Cantibus aut herbis solvere posse meos,</div><div class="l">Et me lustravit taedis, et nocte serena</div><div class="l">Concidit ad magicos hostia pulla deos.</div><div class="l">Non ego, totus abesset amor, sed mutuus esset, </div><div class="l">Orabam, nec te posse carere velim.</div><div class="l">Ferreus ille fuit, qui, te cum posset habere,</div><div class="l">Maluerit praedas stultus et arma sequi.</div><div class="l">Ille licet Cilicum victas agat ante catervas,</div><div class="l">Ponat et in capto Martia castra solo, </div><div class="l">Totus et argento contextus, totus et auro</div><div class="l">Insideat celeri conspiciendus equo,</div><div class="l">Ipse boves mea si tecum modo Delia possim</div><div class="l">Iungere et in solito pascere monte pecus,</div><div class="l">Et te, dum liceat, teneris retinere lacertis, </div><div class="l">Mollis et inculta sit mihi somnus humo.</div><div class="l">Quid Tyrio recubare toro sine amore secundo</div><div class="l">Prodest, cum fletu nox vigilanda venit?</div><div class="l">Nam neque tum plumae nec stragula picta soporem</div><div class="l">Nec sonitus placidae ducere posset aquae. </div><div class="l">Num Veneris magnae violavi numina verbo,</div><div class="l">Et mea nunc poenas inpia lingua luit?</div><div class="l">Num feror incestus sedes adiisse deorum</div><div class="l">Sertaque de sanctis deripuisse focis?</div><div class="l">Non ego, si merui, dubitem procumbere templis </div><div class="l">Et dare sacratis oscula liminibus,</div><div class="l">Non ego tellurem genibus perrepere supplex</div><div class="l">Et miserum sancto tundere poste caput.</div><div class="l">At tu, qui laetus rides mala nostra, caveto</div><div class="l">Mox tibi: non uni saeviet usque deus. </div><div class="l">Vidi ego, qui iuvenum miseros lusisset amores,</div><div class="l">Post Veneris vinclis subdere colla senem</div><div class="l">Et sibi blanditias tremula conponere voce</div><div class="l">Et manibus canas fingere velle comas,</div><div class="l">Stare nec ante fores puduit caraeve puellae </div><div class="l">Ancillam medio detinuisse foro.</div><div class="l">Hunc puer, hunc iuvenis turba circumterit arta,</div><div class="l">Despuit in molles et sibi quisque sinus.</div><div class="l">At mihi parce, Venus: semper tibi dedita servit</div><div class="l">Mens mea: quid messes uris acerba tuas?</div></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span></h4><div class="l">Ibitis Aegaeas sine me, Messalla, per undas,</div><div class="l">O utinam memores ipse cohorsque mei.</div><div class="l">Me tenet ignotis aegrum Phaeacia terris,</div><div class="l">Abstineas avidas, Mors, modo, nigra, manus.</div><div class="l">Abstineas, Mors atra, precor: non hic mihi mater </div><div class="l">Quae legat in maestos ossa perusta sinus,</div><div class="l">Non soror, Assyrios cineri quae dedat odores</div><div class="l">Et fleat effusis ante sepulcra comis,</div><div class="l">Delia non usquam; quae me cum mitteret urbe,</div><div class="l">Dicitur ante omnes consuluisse deos. </div><div class="l">Illa sacras pueri sortes ter sustulit: illi</div><div class="l">Rettulit e trinis omina certa puer.</div><div class="l">Cuncta dabant reditus: tamen est deterrita numquam,</div><div class="l">Quin fleret nostras respiceretque vias.</div><div class="l">Ipse ego solator, cum iam mandata dedissem, </div><div class="l">Quaerebam tardas anxius usque moras.</div><div class="l">Aut ego sum causatus aves aut omina dira,</div><div class="l">Saturni sacram me tenuisse diem.</div><div class="l">O quotiens ingressus iter mihi tristia dixi</div><div class="l">Offensum in porta signa dedisse pedem! </div><div class="l">Audeat invito ne quis discedere Amore,</div><div class="l">Aut sciat egressum se prohibente deo.</div><div class="l">Quid tua nunc Isis mihi, Delia, quid mihi prosunt</div><div class="l">Illa tua totiens aera repulsa manu,</div><div class="l">Quidve, pie dum sacra colis, pureque lavari </div><div class="l">Te—memini—et puro secubuisse toro?</div><div class="l">Nunc, dea, nunc succurre mihi—nam posse mederi</div><div class="l">Picta docet templis multa tabella tuis—,</div><div class="l">Ut mea votivas persolvens Delia voces</div><div class="l">Ante sacras lino tecta fores sedeat </div><div class="l">Bisque die resoluta comas tibi dicere laudes</div><div class="l">Insignis turba debeat in Pharia.</div><div class="l">At mihi contingat patrios celebrare Penates</div><div class="l">Reddereque antiquo menstrua tura Lari.</div><div class="l">Quam bene Saturno vivebant rege, priusquam </div><div class="l">Tellus in longas est patefacta vias!</div><div class="l">Nondum caeruleas pinus contempserat undas,</div><div class="l">Effusum ventis praebueratque sinum,</div><div class="l">Nec vagus ignotis repetens conpendia terris</div><div class="l">Presserat externa navita merce ratem. </div><div class="l">Illo non validus subiit iuga tempore taurus,</div><div class="l">Non domito frenos ore momordit equus,</div><div class="l">Non domus ulla fores habuit, non fixus in agris,</div><div class="l">Qui regeret certis finibus arva, lapis.</div><div class="l">Ipsae mella dabant quercus, ultroque ferebant </div><div class="l">Obvia securis ubera lactis oves.</div><div class="l">Non acies, non ira fuit, non bella, nec ensem</div><div class="l">Inmiti saevus duxerat arte faber.</div><div class="l">Nunc Iove sub domino caedes et vulnera semper,</div><div class="l">Nunc mare, nunc leti mille repente viae. </div><div class="l">Parce, pater. timidum non me periuria terrent,</div><div class="l">Non dicta in sanctos inpia verba deos.</div><div class="l">Quodsi fatales iam nunc explevimus annos,</div><div class="l">Fac lapis inscriptis stet super ossa notis:</div><div class="l">‘Hic iacet inmiti consumptus morte Tibullus, </div><div class="l">Messallam terra dum sequiturque mari.’</div><div class="l">Sed me, quod facilis tenero sum semper Amori,</div><div class="l">Ipsa Venus campos ducet in Elysios.</div><div class="l">Hic choreae cantusque vigent, passimque vagantes</div><div class="l">Dulce sonant tenui gutture carmen aves, </div><div class="l">Fert casiam non culta seges, totosque per agros</div><div class="l">Floret odoratis terra benigna rosis;</div><div class="l">Ac iuvenum series teneris inmixta puellis</div><div class="l">Ludit, et adsidue proelia miscet Amor.</div><div class="l">Illic est, cuicumque rapax mors venit amanti, </div><div class="l">Et gerit insigni myrtea serta coma.</div><div class="l">At scelerata iacet sedes in nocte profunda</div><div class="l">Abdita, quam circum flumina nigra sonant:</div><div class="l">Tisiphoneque inpexa feros pro crinibus angues</div><div class="l">Saevit, et huc illuc inpia turba fugit. </div><div class="l">Tum niger in porta serpentum Cerberus ore</div><div class="l">Stridet et aeratas excubat ante fores.</div><div class="l">Illic Iunonem temptare Ixionis ausi</div><div class="l">Versantur celeri noxia membra rota,</div><div class="l">Porrectusque novem Tityos per iugera terrae </div><div class="l">Adsiduas atro viscere pascit aves.</div><div class="l">Tantalus est illic, et circum stagna, sed acrem</div><div class="l">Iam iam poturi deserit unda sitim,</div><div class="l">Et Danai proles, Veneris quod numina laesit,</div><div class="l">In cava Lethaeas dolia portat aquas. </div><div class="l">Illic sit, quicumque meos violavit amores,</div><div class="l">Optavit lentas et mihi militias.</div><div class="l">At tu casta precor maneas, sanctique pudoris</div><div class="l">Adsideat custos sedula semper anus.</div><div class="l">Haec tibi fabellas referat positaque lucerna </div><div class="l">Deducat plena stamina longa colu,</div><div class="l">At circa gravibus pensis adfixa puella</div><div class="l">Paulatim somno fessa remittat opus.</div><div class="l">Tum veniam subito, nec quisquam nuntiet ante,</div><div class="l">Sed videar caelo missus adesse tibi. </div><div class="l">Tunc mihi, qualis eris, longos turbata capillos,</div><div class="l">Obvia nudato, Delia, curre pede.</div><div class="l">Hoc precor, hunc illum nobis Aurora nitentem</div><div class="l">Luciferum roseis candida portet equis.</div></div><div class="textpart" id="index.xml-body.1_div.1_div.1_div.4"><h4><span class="headingNumber">1.1.4. </span></h4><div class="l">‘Sic umbrosa tibi contingant tecta, Priape,</div><div class="l">Ne capiti soles, ne noceantque nives:</div><div class="l">Quae tua formosos cepit sollertia? certe</div><div class="l">Non tibi barba nitet, non tibi culta coma est,</div><div class="l">Nudus et hibernae producis frigora brumae, </div><div class="l">Nudus et aestivi tempora sicca Canis.’</div><div class="l">Sic ego; tum Bacchi respondit rustica proles</div><div class="l">Armatus curva sic mihi falce deus:</div><div class="l">‘O fuge te tenerae puerorum credere turbae,</div><div class="l">Nam causam iusti semper amoris habent. </div><div class="l">Hic placet, angustis quod equom conpescit habenis,</div><div class="l">Hic placidam niveo pectore pellit aquam,</div><div class="l">Hic, quia fortis adest audacia, cepit; at illi</div><div class="l">Virgineus teneras stat pudor ante genas.</div><div class="l">Sed ne te capiant, primo si forte negabit, </div><div class="l">Taedia: paulatim sub iuga colla dabit.</div><div class="l">Longa dies homini docuit parere leones,</div><div class="l">Longa dies molli saxa peredit aqua;</div><div class="l">Annus in apricis maturat collibus uvas,</div><div class="l">Annus agit certa lucida signa vice. </div><div class="l">Nec iurare time: Veneris periuria venti</div><div class="l">Inrita per terras et freta summa ferunt.</div><div class="l">Gratia magna Iovi: vetuit pater ipse valere,</div><div class="l">Iurasset cupide quicquid ineptus amor,</div><div class="l">Perque suas inpune sinit Dictynna sagittas </div><div class="l">Adfirmes crines perque Minerva suos.</div><div class="l">At si tardus eris, errabis: transiet aetas.</div><div class="l">Quam cito non segnis stat remeatque dies,</div><div class="l">Quam cito purpureos deperdit terra colores,</div><div class="l">Quam cito formosas populus alta comas! </div><div class="l">Quam iacet, infirmae venere ubi fata senectae,</div><div class="l">Qui prior Eleo est carcere missus equos!</div><div class="l">Vidi iam iuvenem, premeret cum serior aetas,</div><div class="l">Maerentem stultos praeteriisse dies.</div><div class="l">Crudeles divi! serpens novus exuit annos, </div><div class="l">Formae non ullam fata dedere moram.</div><div class="l">Solis aeterna est Baccho Phoeboque iuventas,</div><div class="l">Nam decet intonsus crinis utrumque deum.</div><div class="l">Tu, puero quodcumque tuo temptare libebit,</div><div class="l">Cedas: obsequio plurima vincet amor. </div><div class="l">Neu comes ire neges, quamvis via longa paretur</div><div class="l">Et Canis arenti torreat arva siti,</div><div class="l">Quamvis praetexens picta ferrugine caelum</div><div class="l">Venturam anticipet imbrifer arcus aquam.</div><div class="l">Vel si caeruleas puppi volet ire per undas, </div><div class="l">Ipse levem remo per freta pelle ratem.</div><div class="l">Nec te paeniteat duros subiisse labores</div><div class="l">Aut opera insuetas adteruisse manus,</div><div class="l">Nec, velit insidiis altas si claudere valles,</div><div class="l">Dum placeas, umeri retia ferre negent. </div><div class="l">Si volet arma, levi temptabis ludere dextra:</div><div class="l">Saepe dabis nudum, vincat ut ille, latus.</div><div class="l">Tum tibi mitis erit, rapias tum cara licebit</div><div class="l">Oscula: pugnabit, sed tamen apta dabit.</div><div class="l">Rapta dabit primo, post adferet ipse roganti, </div><div class="l">Post etiam collo se inplicuisse velit.</div><div class="l">Heu male nunc artes miseras haec saecula tractant:</div><div class="l">Iam tener adsuevit munera velle puer.</div><div class="l">At tu, qui venerem docuisti vendere primus,</div><div class="l">Quisquis es, infelix urgeat ossa lapis. </div><div class="l">Pieridas, pueri, doctos et amate poetas,</div><div class="l">Aurea nec superent munera Pieridas.</div><div class="l">Carmine purpurea est Nisi coma: carmina ni sint,</div><div class="l">Ex umero Pelopis non nituisset ebur.</div><div class="l">Quem referent Musae, vivet, dum robora tellus, </div><div class="l">Dum caelum stellas, dum vehet amnis aquas.</div><div class="l">At qui non audit Musas, qui vendit amorem,</div><div class="l">Idaeae currus ille sequatur Opis</div><div class="l">Et tercentenas erroribus expleat urbes</div><div class="l">Et secet ad Phrygios vilia membra modos. </div><div class="l">Blanditiis volt esse locum Venus ipsa: querelis</div><div class="l">Supplicibus, miseris fletibus illa favet.’</div><div class="l">Haec mihi, quae canerem Titio, deus edidit ore,</div><div class="l">Sed Titium coniunx haec meminisse vetat.</div><div class="l">Pareat ille suae; vos me celebrate magistrum, </div><div class="l">Quos male habet multa callidus arte puer.</div><div class="l">Gloria cuique sua est: me, qui spernentur, amantes</div><div class="l">Consultent: cunctis ianua nostra patet.</div><div class="l">Tempus erit, cum me Veneris praecepta ferentem</div><div class="l">Deducat iuvenum sedula turba senem. </div><div class="l">Heu heu quam Marathus lento me torquet amore!</div><div class="l">Deficiunt artes, deficiuntque doli.</div><div class="l">Parce, puer, quaeso, ne turpis fabula fiam,</div><div class="l">Cum mea ridebunt vana magisteria.</div></div><div class="textpart" id="index.xml-body.1_div.1_div.1_div.5"><h4><span class="headingNumber">1.1.5. </span></h4><div class="l">Asper eram et bene discidium me ferre loquebar,</div><div class="l">At mihi nunc longe gloria fortis abest.</div><div class="l">Namque agor ut per plana citus sola verbere turben,</div><div class="l">Quem celer adsueta versat ab arte puer.</div><div class="l">Ure ferum et torque, libeat ne dicere quicquam </div><div class="l">Magnificum post haec: horrida verba doma.</div><div class="l">Parce tamen, per te furtivi foedera lecti,</div><div class="l">Per venerem quaeso conpositumque caput.</div><div class="l">Ille ego, cum tristi morbo defessa iaceres,</div><div class="l">Te dicor votis eripuisse meis, </div><div class="l">Ipseque te circum lustravi sulphure puro,</div><div class="l">Carmine cum magico praecinuisset anus;</div><div class="l">Ipse procuravi, ne possent saeva nocere</div><div class="l">Somnia, ter sancta deveneranda mola;</div><div class="l">Ipse ego velatus filo tunicisque solutis </div><div class="l">Vota novem Triviae nocte silente dedi.</div><div class="l">Omnia persolvi: fruitur nunc alter amore,</div><div class="l">Et precibus felix utitur ille meis.</div><div class="l">At mihi felicem vitam, si salva fuisses,</div><div class="l">Fingebam demens, sed renuente deo. </div><div class="l">Rura colam, frugumque aderit mea Delia custos,</div><div class="l">Area dum messes sole calente teret,</div><div class="l">Aut mihi servabit plenis in lintribus uvas</div><div class="l">Pressaque veloci candida musta pede;</div><div class="l">Consuescet numerare pecus, consuescet amantis </div><div class="l">Garrulus in dominae ludere verna sinu.</div><div class="l">Illa deo sciet agricolae pro vitibus uvam,</div><div class="l">Pro segete spicas, pro grege ferre dapem.</div><div class="l">Illa regat cunctos, illi sint omnia curae,</div><div class="l">At iuvet in tota me nihil esse domo. </div><div class="l">Huc veniet Messalla meus, cui dulcia poma</div><div class="l">Delia selectis detrahat arboribus;</div><div class="l">Et tantum venerata virum hunc sedula curet,</div><div class="l">Huic paret atque epulas ipsa ministra gerat.</div><div class="l">Haec mihi fingebam, quae nunc Eurusque Notusque </div><div class="l">Iactat odoratos vota per Armenios.</div><div class="l">Saepe ego temptavi curas depellere vino,</div><div class="l">At dolor in lacrimas verterat omne merum.</div><div class="l">Saepe aliam tenui, sed iam cum gaudia adirem,</div><div class="l">Admonuit dominae deseruitque Venus. </div><div class="l">Tunc me discedens devotum femina dixit</div><div class="l">Et pudet et narrat scire nefanda meam.</div><div class="l">Non facit hoc verbis, facie tenerisque lacertis</div><div class="l">Devovet et flavis nostra puella comis.</div><div class="l">Talis ad Haemonium Nereis Pelea quondam </div><div class="l">Vecta est frenato caerula pisce Thetis.</div><div class="l">Haec nocuere mihi, quod adest huic dives amator;</div><div class="l">Venit in exitium callida lena meum.</div><div class="l">Sanguineas edat illa dapes atque ore cruento</div><div class="l">Tristia cum multo pocula felle bibat; </div><div class="l">Hanc volitent animae circum sua fata querentes</div><div class="l">Semper et e tectis strix violenta canat;</div><div class="l">Ipsa fame stimulante furens herbasque sepulcris</div><div class="l">Quaerat et a saevis ossa relicta lupis,</div><div class="l">Currat et inguinibus nudis ululetque per urbes, </div><div class="l">Post agat e triviis aspera turba canum.</div><div class="l">Eveniet: dat signa deus; sunt numina amanti,</div><div class="l">Saevit et iniusta lege relicta Venus.</div><div class="l">At tu quam primum sagae praecepta rapacis</div><div class="l">Desere, nam donis vincitur omnis amor. </div><div class="l">Pauper erit praesto semper, te pauper adibit</div><div class="l">Primus et in tenero fixus erit latere,</div><div class="l">Pauper in angusto fidus comes agmine turbae</div><div class="l">Subicietque manus efficietque viam,</div><div class="l">Pauper ad occultos furtim deducet amicos </div><div class="l">Vinclaque de niveo detrahet ipse pede.</div><div class="l">Heu canimus frustra, nec verbis victa patescit</div><div class="l">Ianua, sed plena est percutienda manu.</div><div class="l">At tu, qui potior nunc es, mea fata timeto:</div><div class="l">Versatur celeri Fors levis orbe rotae. </div><div class="l">Non frustra quidam iam nunc in limine perstat</div><div class="l">Sedulus ac crebro prospicit ac refugit,</div><div class="l">Et simulat transire domum, mox deinde recurrit,</div><div class="l">Solus et ante ipsas excreat usque fores.</div><div class="l">Nescio quid furtivus amor parat. utere quaeso, </div><div class="l">Dum licet: in liquida nat tibi linter aqua.</div></div><div class="textpart" id="index.xml-body.1_div.1_div.1_div.6"><h4><span class="headingNumber">1.1.6. </span></h4><div class="l">Semper, ut inducar, blandos offers mihi voltus,</div><div class="l">Post tamen es misero tristis et asper, Amor.</div><div class="l">Quid tibi saevitiae mecum est? an gloria magna est</div><div class="l">Insidias homini conposuisse deum?</div><div class="l">Nam mihi tenduntur casses: iam Delia furtim </div><div class="l">Nescio quem tacita callida nocte fovet.</div><div class="l">Illa quidem tam multa negat, sed credere durum est:</div><div class="l">Sic etiam de me pernegat usque viro.</div><div class="l">Ipse miser docui, quo posset ludere pacto</div><div class="l">Custodes: heu heu nunc premor arte mea, </div><div class="l">Fingere nunc didicit causas, ut sola cubaret,</div><div class="l">Cardine nunc tacito vertere posse fores.</div><div class="l">Tum sucos herbasque dedi, quis livor abiret,</div><div class="l">Quem facit inpresso mutua dente venus.</div><div class="l">At tu, fallacis coniunx incaute puellae, </div><div class="l">Me quoque servato, peccet ut illa nihil.</div><div class="l">Neu iuvenes celebret multo sermone, caveto,</div><div class="l">Neve cubet laxo pectus aperta sinu,</div><div class="l">Neu te decipiat nutu, digitoque liquorem</div><div class="l">Ne trahat et mensae ducat in orbe notas. </div><div class="l">Exibit quam saepe, time, seu visere dicet</div><div class="l">Sacra Bonae maribus non adeunda Deae.</div><div class="l">At mihi si credas, illam sequar unus ad aras;</div><div class="l">Tunc mihi non oculis sit timuisse meis.</div><div class="l">Saepe, velut gemmas eius signumque probarem, </div><div class="l">Per causam memini me tetigisse manum;</div><div class="l">Saepe mero somnum peperi tibi, at ipse bibebam</div><div class="l">Sobria subposita pocula victor aqua.</div><div class="l">Non ego te laesi prudens: ignosce fatenti,</div><div class="l">Iussit Amor: contra quis ferat arma deos? </div><div class="l">Ille ego sum, nec me iam dicere vera pudebit,</div><div class="l">Instabat tota cui tua nocte canis.</div><div class="l">Quid tenera tibi coniuge opus? tua si bona nescis</div><div class="l">Servare, frustra clavis inest foribus.</div><div class="l">Te tenet, absentes alios suspirat amores </div><div class="l">Et simulat subito condoluisse caput.</div><div class="l">At mihi servandam credas: non saeva recuso</div><div class="l">Verbera, detrecto non ego vincla pedum.</div><div class="l">Tum procul absitis, quisquis colit arte capillos,</div><div class="l">Et fluit effuso cui toga laxa sinu, </div><div class="l">Quisquis et occurret, ne possit crimen habere,</div><div class="l">Stet procul aut alia ~stet procul~ ante via.</div><div class="l">Sic fieri iubet ipse deus, sic magna sacerdos</div><div class="l">Est mihi divino vaticinata sono.</div><div class="l">Haec ubi Bellonae motu est agitata, nec acrem </div><div class="l">Flammam, non amens verbera torta timet;</div><div class="l">Ipsa bipenne suos caedit violenta lacertos</div><div class="l">Sanguineque effuso spargit inulta deam,</div><div class="l">Statque latus praefixa veru, stat saucia pectus,</div><div class="l">Et canit eventus, quos dea magna monet: </div><div class="l">‘Parcite, quam custodit Amor, violare puellam,</div><div class="l">Ne pigeat magno post didicisse malo.</div><div class="l">Adtigerit, labentur opes, ut volnere nostro</div><div class="l">Sanguis, ut hic ventis diripiturque cinis.’</div><div class="l">Et tibi nescio quas dixit, mea Delia, poenas; </div><div class="l">Si tamen admittas, sit precor illa levis.</div><div class="l">Non ego te propter parco tibi, sed tua mater</div><div class="l">Me movet atque iras aurea vincit anus.</div><div class="l">Haec mihi te adducit tenebris multoque timore</div><div class="l">Coniungit nostras clam taciturna manus, </div><div class="l">Haec foribusque manet noctu me adfixa proculque</div><div class="l">Cognoscit strepitus me veniente pedum.</div><div class="l">Vive diu mihi, dulcis anus: proprios ego tecum,</div><div class="l">Sit modo fas, annos contribuisse velim.</div><div class="l">Te semper natamque tuam te propter amabo: </div><div class="l">Quicquid agit, sanguis est tamen illa tuos.</div><div class="l">Sit modo casta, doce, quamvis non vitta ligatos</div><div class="l">Impediat crines nec stola longa pedes.</div><div class="l">Et mihi sint durae leges, laudare nec ullam</div><div class="l">Possim ego, quin oculos adpetat illa meos, </div><div class="l">Et siquid peccasse putet, ducarque capillis</div><div class="l">Inmerito pronas proripiarque vias.</div><div class="l">Non ego te pulsare velim, sed, venerit iste</div><div class="l">Si furor, optarim non habuisse manus;</div><div class="l">Nec saevo sis casta metu, sed mente fideli, </div><div class="l">Mutuus absenti te mihi servet amor.</div><div class="l">At, quae fida fuit nulli, post victa senecta</div><div class="l">Ducit inops tremula stamina torta manu</div><div class="l">Firmaque conductis adnectit licia telis</div><div class="l">Tractaque de niveo vellere ducta putat. </div><div class="l">Hanc animo gaudente vident iuvenumque catervae</div><div class="l">Conmemorant merito tot mala ferre senem,</div><div class="l">Hanc Venus exalto flentem sublimis Olympo</div><div class="l">Spectat et, infidis quam sit acerba, monet.</div><div class="l">Haec aliis maledicta cadant; nos, Delia, amoris </div><div class="l">Exemplum cana simus uterque coma.</div></div><div class="textpart" id="index.xml-body.1_div.1_div.1_div.7"><h4><span class="headingNumber">1.1.7. </span></h4><div class="l">Hunc cecinere diem Parcae fatalia nentes</div><div class="l">Stamina, non ulli dissoluenda deo,</div><div class="l">Hunc fore, Aquitanas posset qui fundere gentes,</div><div class="l">Quem tremeret forti milite victus Atax.</div><div class="l">Evenere: novos pubes Romana triumphos </div><div class="l">Vidit et evinctos bracchia capta duces;</div><div class="l">At te victrices lauros, Messalla, gerentem</div><div class="l">Portabat nitidis currus eburnus equis.</div><div class="l">Non sine me est tibi partus honos: Tarbella Pyrene</div><div class="l">Testis et Oceani litora Santonici, </div><div class="l">Testis Arar Rhodanusque celer magnusque Garunna,</div><div class="l">Carnutis et flavi caerula lympha Liger.</div><div class="l">An te, Cydne, canam, tacitis qui leniter undis</div><div class="l">Caeruleus placidis per vada serpis aquis,</div><div class="l">Quantus et aetherio contingens vertice nubes </div><div class="l">Frigidus intonsos Taurus alat Cilicas?</div><div class="l">Quid referam, ut volitet crebras intacta per urbes</div><div class="l">Alba Palaestino sancta columba Syro,</div><div class="l">Utque maris vastum prospectet turribus aequor</div><div class="l">Prima ratem ventis credere docta Tyros, </div><div class="l">Qualis et, arentes cum findit Sirius agros,</div><div class="l">Fertilis aestiva Nilus abundet aqua?</div><div class="l">Nile pater, quanam possim te dicere causa</div><div class="l">Aut quibus in terris occuluisse caput?</div><div class="l">Te propter nullos tellus tua postulat imbres, </div><div class="l">Arida nec pluvio supplicat herba Iovi.</div><div class="l">Te canit atque suum pubes miratur Osirim</div><div class="l">Barbara, Memphiten plangere docta bovem.</div><div class="l">Primus aratra manu sollerti fecit Osiris</div><div class="l">Et teneram ferro sollicitavit humum, </div><div class="l">Primus inexpertae conmisit semina terrae</div><div class="l">Pomaque non notis legit ab arboribus.</div><div class="l">Hic docuit teneram palis adiungere vitem,</div><div class="l">Hic viridem dura caedere falce comam;</div><div class="l">Illi iucundos primum matura sapores </div><div class="l">Expressa incultis uva dedit pedibus.</div><div class="l">Ille liquor docuit voces inflectere cantu,</div><div class="l">Movit et ad certos nescia membra modos,</div><div class="l">Bacchus et agricolae magno confecta labore</div><div class="l">Pectora tristitiae dissoluenda dedit. </div><div class="l">Bacchus et adflictis requiem mortalibus adfert,</div><div class="l">Crura licet dura conpede pulsa sonent.</div><div class="l">Non tibi sunt tristes curae nec luctus, Osiri,</div><div class="l">Sed chorus et cantus et levis aptus amor,</div><div class="l">Sed varii flores et frons redimita corymbis, </div><div class="l">Fusa sed ad teneros lutea palla pedes</div><div class="l">Et Tyriae vestes et dulcis tibia cantu</div><div class="l">Et levis occultis conscia cista sacris.</div><div class="l">Huc ades et Genium ludis Geniumque choreis</div><div class="l">Concelebra et multo tempora funde mero: </div><div class="l">Illius et nitido stillent unguenta capillo,</div><div class="l">Et capite et collo mollia serta gerat.</div><div class="l">Sic venias hodierne: tibi dem turis honores,</div><div class="l">Liba et Mopsopio dulcia melle feram.</div><div class="l">At tibi succrescat proles, quae facta parentis </div><div class="l">Augeat et circa stet veneranda senem.</div><div class="l">Nec taceat monumenta viae, quem Tuscula tellus</div><div class="l">Candidaque antiquo detinet Alba Lare.</div><div class="l">Namque opibus congesta tuis hic glarea dura</div><div class="l">Sternitur, hic apta iungitur arte silex. </div><div class="l">Te canit agricola, a magna cum venerit urbe</div><div class="l">Serus inoffensum rettuleritque pedem.</div><div class="l">At tu, Natalis multos celebrande per annos,</div><div class="l">Candidior semper candidiorque veni.</div></div><div class="textpart" id="index.xml-body.1_div.1_div.1_div.8"><h4><span class="headingNumber">1.1.8. </span></h4><div class="l">Non ego celari possum, quid nutus amantis</div><div class="l">Quidve ferant miti lenia verba sono.</div><div class="l">Nec mihi sunt sortes nec conscia fibra deorum,</div><div class="l">Praecinit eventus nec mihi cantus avis:</div><div class="l">Ipsa Venus magico religatum bracchia nodo </div><div class="l">Perdocuit multis non sine verberibus.</div><div class="l">Desine dissimulare: deus crudelius urit,</div><div class="l">Quos videt invitos subcubuisse sibi.</div><div class="l">Quid tibi nunc molles prodest coluisse capillos</div><div class="l">Saepeque mutatas disposuisse comas, </div><div class="l">Quid fuco splendente genas ornare, quid ungues</div><div class="l">Artificis docta subsecuisse manu?</div><div class="l">Frustra iam vestes, frustra mutantur amictus,</div><div class="l">Ansaque conpressos conligat arta pedes.</div><div class="l">Illa placet, quamvis inculto venerit ore </div><div class="l">Nec nitidum tarda compserit arte caput.</div><div class="l">Num te carminibus, num te pallentibus herbis</div><div class="l">Devovit tacito tempore noctis anus?</div><div class="l">Cantus vicinis fruges traducit ab agris,</div><div class="l">Cantus et iratae detinet anguis iter, </div><div class="l">Cantus et e curru Lunam deducere temptat</div><div class="l">Et faceret, si non aera repulsa sonent.</div><div class="l">Quid queror heu misero carmen nocuisse, quid herbas?</div><div class="l">Forma nihil magicis utitur auxiliis:</div><div class="l">Sed corpus tetigisse nocet, sed longa dedisse </div><div class="l">Oscula, sed femori conseruisse femur.</div><div class="l">Nec tu difficilis puero tamen esse memento:</div><div class="l">Persequitur poenis tristia facta Venus.</div><div class="l">Munera ne poscas: det munera canus amator,</div><div class="l">Ut foveat molli frigida membra sinu. </div><div class="l">Carior est auro iuvenis, cui levia fulgent</div><div class="l">Ora nec amplexus aspera barba terit.</div><div class="l">Huic tu candentes umero subpone lacertos,</div><div class="l">Et regum magnae despiciantur opes.</div><div class="l">At Venus invenit puero concumbere furtim, </div><div class="l">Dum timet et teneros conserit usque sinus,</div><div class="l">Et dare anhelanti pugnantibus umida linguis</div><div class="l">Oscula et in collo figere dente notas.</div><div class="l">Non lapis hanc gemmaeque iuvant, quae frigore sola</div><div class="l">Dormiat et nulli sit cupienda viro. </div><div class="l">Heu sero revocatur amor seroque iuventas,</div><div class="l">Cum vetus infecit cana senecta caput.</div><div class="l">Tum studium formae est: coma tum mutatur, ut annos</div><div class="l">Dissimulet viridi cortice tincta nucis;</div><div class="l">Tollere tum cura est albos a stirpe capillos </div><div class="l">Et faciem dempta pelle referre novam.</div><div class="l">At tu, dum primi floret tibi temporis aetas,</div><div class="l">Utere: non tardo labitur illa pede.</div><div class="l">Neu Marathum torque: puero quae gloria victo est?</div><div class="l">In veteres esto dura, puella, senes. </div><div class="l">Parce precor tenero: non illi sontica causa est,</div><div class="l">Sed nimius luto corpora tingit amor.</div><div class="l">Vel miser absenti maestas quam saepe querelas</div><div class="l">Conicit, et lacrimis omnia plena madent!</div><div class="l"><span class="q">‘Quid me spernis?’</span> ait. ‘poterat custodia vinci:</div><div class="l">Ipse dedit cupidis fallere posse deus.</div><div class="l">Nota venus furtiva mihi est, ut lenis agatur</div><div class="l">Spiritus, ut nec dent oscula rapta sonum;</div><div class="l">Et possum media quamvis obrepere nocte</div><div class="l">Et strepitu nullo clam reserare fores. </div><div class="l">Quid prosunt artes, miserum si spernit amantem</div><div class="l">Et fugit ex ipso saeva puella toro?</div><div class="l">Vel cum promittit, subito sed perfida fallit,</div><div class="l">Est mihi nox multis evigilanda malis.</div><div class="l">Dum mihi venturam fingo, quodcumque movetur, </div><div class="l">Illius credo tunc sonuisse pedes.’</div><div class="l">Desistas lacrimare, puer: non frangitur illa,</div><div class="l">Et tua iam fletu lumina fessa tument.</div><div class="l">Oderunt, Pholoe, moneo, fastidia divi,</div><div class="l">Nec prodest sanctis tura dedisse focis. </div><div class="l">Hic Marathus quondam miseros ludebat amantes,</div><div class="l">Nescius ultorem post caput esse deum;</div><div class="l">Saepe etiam lacrimas fertur risisse dolentis</div><div class="l">Et cupidum ficta detinuisse mora:</div><div class="l">Nunc omnes odit fastus, nunc displicet illi </div><div class="l">Quaecumque obposita est ianua dura sera.</div><div class="l">At te poena manet, ni desinis esse superba.</div><div class="l">Quam cupies votis hunc revocare diem!</div></div><div class="textpart" id="index.xml-body.1_div.1_div.1_div.9"><h4><span class="headingNumber">1.1.9. </span></h4><div class="l">Quid mihi si fueras miseros laesurus amores,</div><div class="l">Foedera per divos, clam violanda, dabas?</div><div class="l">A miser, et siquis primo periuria celat,</div><div class="l">Sera tamen tacitis Poena venit pedibus.</div><div class="l">Parcite, caelestes: aequum est inpune licere </div><div class="l">Numina formosis laedere vestra semel.</div><div class="l">Lucra petens habili tauros adiungit aratro</div><div class="l">Et durum terrae rusticus urget opus,</div><div class="l">Lucra petituras freta per parentia ventis</div><div class="l">Ducunt instabiles sidera certa rates: </div><div class="l">Muneribus meus est captus puer, at deus illa</div><div class="l">In cunerem et liquidas munera vertat aquas.</div><div class="l">Iam mihi persolvet poenas, pulvisque decorem</div><div class="l">Detrahet et ventis horrida facta coma;</div><div class="l">Uretur facies, urentur sole capilli, </div><div class="l">Deteret invalidos et via longa pedes.</div><div class="l">Admonui quotiens ‘auro ne pollue formam:</div><div class="l">Saepe solent auro multa subesse mala.</div><div class="l">Divitiis captus siquis violavit amorem,</div><div class="l">Asperaque est illi difficilisque Venus. </div><div class="l">Ure meum potius flamma caput et pete ferro</div><div class="l">Corpus et intorto verbere terga seca.</div><div class="l">Nec tibi celandi spes sit peccare paranti:</div><div class="l">Est deus, occultos qui vetat esse dolos.</div><div class="l">Ipse deus tacito permisit lene ministro, </div><div class="l">Ederet ut multo libera verba mero;</div><div class="l">Ipse deus somno domitos emittere vocem</div><div class="l">Iussit et invitos facta tegenda loqui.’</div><div class="l">Haec ego dicebam: nunc me flevisse loquentem,</div><div class="l">Nunc pudet ad teneros procubuisse pedes. </div><div class="l">Tum mihi iurabas nullo te divitis auri</div><div class="l">Pondere, non gemmis, vendere velle fidem,</div><div class="l">Non tibi si pretium Campania terra daretur,</div><div class="l">Non tibi si, Bacchi cura, Falernus ager.</div><div class="l">Illis eriperes verbis mihi sidera caeli </div><div class="l">Lucere et puras fulminis esse vias.</div><div class="l">Quin etiam flebas: at non ego fallere doctus</div><div class="l">Tergebam umentes credulus usque genas.</div><div class="l">Quid faciam, nisi et ipse fores in amore puellae?</div><div class="l">Sed precor exemplo sit levis illa tuo. </div><div class="l">O quotiens, verbis ne quisquam conscius esset,</div><div class="l">Ipse comes multa lumina nocte tuli!</div><div class="l">Saepe insperanti venit tibi munere nostro</div><div class="l">Et latuit clausas post adoperta fores.</div><div class="l">Tum miser interii, stulte confisus amari: </div><div class="l">Nam poteram ad laqueos cautior esse tuos.</div><div class="l">Quin etiam adtonita laudes tibi mente canebam,</div><div class="l">Et me nunc nostri Pieridumque pudet.</div><div class="l">Illa velim rapida Volcanus carmina flamma</div><div class="l">Torreat et liquida deleat amnis aqua. </div><div class="l">Tu procul hinc absis, cui formam vendere cura est</div><div class="l">Et pretium plena grande referre manu.</div><div class="l">At te, qui puerum donis corrumpere es ausus,</div><div class="l">Rideat adsiduis uxor inulta dolis,</div><div class="l">Et cum furtivo iuvenem lassaverit usu, </div><div class="l">Tecum interposita languida veste cubet.</div><div class="l">Semper sint externa tuo vestigia lecto,</div><div class="l">Et pateat cupidis semper aperta domus;</div><div class="l">Nec lasciva soror dicatur plura bibisse</div><div class="l">Pocula vel plures emeruisse viros. </div><div class="l">Illam saepe ferunt convivia ducere Baccho,</div><div class="l">Dum rota Luciferi provocet orta diem.</div><div class="l">Illa nulla queat melius consumere noctem</div><div class="l">Aut operum varias disposuisse vices.</div><div class="l">At tua perdidicit, nec tu, stultissime, sentis, </div><div class="l">Cum tibi non solita corpus ab arte movet.</div><div class="l">Tune putas illam pro te disponere crines</div><div class="l">Aut tenues denso pectere dente comas?</div><div class="l">Ista haec persuadet facies, auroque lacertos</div><div class="l">Vinciat et Tyrio prodeat apta sinu? </div><div class="l">Non tibi, sed iuveni cuidam volt bella videri,</div><div class="l">Devoveat pro quo remque domumque tuam.</div><div class="l">Nec facit hoc vitio, sed corpora foeda podagra</div><div class="l">Et senis amplexus culta puella fugit.</div><div class="l">Huic tamen adcubuit noster puer: hunc ego credam </div><div class="l">Cum trucibus venerem iungere posse feris.</div><div class="l">Blanditiasne meas aliis tu vendere es ausus?</div><div class="l">Tune aliis demens oscula ferre mea?</div><div class="l">Tum flebis, cum me vinctum puer alter habebit</div><div class="l">Et geret in regno regna superba tuo. </div><div class="l">At tua tum me poena iuvet, Venerique merenti</div><div class="l">Fixa notet casus aurea palma meos:</div><div class="l">‘Hanc tibi fallaci resolutus amore Tibullus</div><div class="l">Dedicat et grata sis, dea, mente rogat.’</div></div><div class="textpart" id="index.xml-body.1_div.1_div.1_div.10"><h4><span class="headingNumber">1.1.10. </span></h4><div class="l">Quis fuit, horrendos primus qui protulit enses?</div><div class="l">Quam ferus et vere ferreus ille fuit!</div><div class="l">Tum caedes hominum generi, tum proelia nata,</div><div class="l">Tum brevior dirae mortis aperta via est.</div><div class="l">An nihil ille miser meruit, nos ad mala nostra </div><div class="l">Vertimus, in saevas quod dedit ille feras?</div><div class="l">Divitis hoc vitium est auri, nec bella fuerunt,</div><div class="l">Faginus adstabat cum scyphus ante dapes.</div><div class="l">Non arces, non vallus erat, somnumque petebat</div><div class="l">Securus sparsas dux gregis inter oves. </div><div class="l">Tunc mihi vita foret, volgi nec tristia nossem</div><div class="l">Arma nec audissem corde micante tubam;</div><div class="l">Nunc ad bella trahor, et iam quis forsitan hostis</div><div class="l">Haesura in nostro tela gerit latere.</div><div class="l">Sed patrii servate Lares: aluistis et idem, </div><div class="l">Cursarem vestros cum tener ante pedes.</div><div class="l">Neu pudeat prisco vos esse e stipite factos:</div><div class="l">Sic veteris sedes incoluistis avi.</div><div class="l">Tum melius tenuere fidem, cum paupere cultu</div><div class="l">Stabat in exigua ligneus aede deus. </div><div class="l">Hic placatus erat, seu quis libaverat uva,</div><div class="l">Seu dederat sanctae spicea serta comae,</div><div class="l">Atque aliquis voti compos liba ipse ferebat</div><div class="l">Postque comes purum filia parva favum.</div><div class="l">At nobis aerata, Lares, depellite tela, </div><div class="l"><span class="gap"> [...]</span></div><div class="l"><span class="gap"> [...]</span></div><div class="l">Hostiaque e plena rustica porcus hara.</div><div class="l">Hanc pura cum veste sequar myrtoque canistra</div><div class="l">Vincta geram, myrto vinctus et ipse caput.</div><div class="l">Sic placeam vobis: alius sit fortis in armis</div><div class="l">Sternat et adversos Marte favente duces, </div><div class="l">Ut mihi potanti possit sua dicere facta</div><div class="l">Miles et in mensa pingere castra mero.</div><div class="l">Quis furor est atram bellis accersere mortem?</div><div class="l">Inminet et tacito clam venit illa pede.</div><div class="l">Non seges est infra, non vinea culta, sed audax </div><div class="l">Cerberus et Stygiae navita turpis aquae;</div><div class="l">Illic percussisque genis ustoque capillo</div><div class="l">Errat ad obscuros pallida turba lacus.</div><div class="l">Quam potius laudandus hic est, quem prole parata</div><div class="l">Occupat in parva pigra senecta casa. </div><div class="l">Ipse suas sectatur oves, at filius agnos,</div><div class="l">Et calidam fesso conparat uxor aquam.</div><div class="l">Sic ego sim, liceatque caput candescere canis,</div><div class="l">Temporis et prisci facta referre senem.</div><div class="l">Interea pax arva colat. pax candida primum </div><div class="l">Duxit araturos sub iuga curva boves,</div><div class="l">Pax aluit vites et sucos condidit uvae,</div><div class="l">Funderet ut nato testa paterna merum,</div><div class="l">Pace bidens vomerque nitent—at tristia duri</div><div class="l">Militis in tenebris occupat arma situs— </div><div class="l">Rusticus e lucoque vehit, male sobrius ipse,</div><div class="l">Uxorem plaustro progeniemque domum.</div><div class="l">Sed Veneris tum bella calent, scissosque capillos</div><div class="l">Femina perfractas conqueriturque fores.</div><div class="l">Flet teneras subtusa genas, sed victor et ipse </div><div class="l">Flet sibi dementes tam valuisse manus.</div><div class="l">At lascivus Amor rixae mala verba ministrat,</div><div class="l">Inter et iratum lentus utrumque sedet.</div><div class="l">A, lapis est ferrumque, suam quicumque puellam</div><div class="l">Verberat: e caelo deripit ille deos. </div><div class="l">Sit satis e membris tenuem rescindere vestem,</div><div class="l">Sit satis ornatus dissoluisse comae,</div><div class="l">Sit lacrimas movisse satis: quater ille beatus,</div><div class="l">Quo tenera irato flere puella potest.</div><div class="l">Sed manibus qui saevus erit, scutumque sudemque </div><div class="l">Is gerat et miti sit procul a Venere.</div><div class="l">At nobis, Pax alma, veni spicamque teneto,</div><div class="l">Perfluat et pomis candidus ante sinus.</div></div></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span></h4><div class="l">Quisquis adest, faueat: fruges lustramus et agros,</div><div class="l">ritus ut a prisco traditus extat auo.</div><div class="l">Bacche, ueni, dulcisque tuis e cornibus uua</div><div class="l">pendeat, et spicis tempora cinge, Ceres.</div><div class="l">luce sacra requiescat humus, requiescat arator,</div><div class="l">et graue suspenso uomere cesset opus.</div><div class="l">soluite uincla iugis: nunc ad praesepia debent</div><div class="l">plena coronato stare boues capite.</div><div class="l">omnia sint operata deo: non audeat ulla</div><div class="l">lanificam pensis imposuisse manum.</div><div class="l">uos quoque abesse procul iubeo, discedat ab aris,</div><div class="l">cui tulit hesterna gaudia nocte Venus.</div><div class="l">casta placent superis: pura cum ueste uenite</div><div class="l">et manibus puris sumite fontis aquam.</div><div class="l">cernite, fulgentes ut eat sacer agnus ad aras</div><div class="l">uinctaque post olea candida turba comas.</div><div class="l">di patrii, purgamus agros, purgamus agrestes:</div><div class="l">uos mala de nostris pellite limitibus,</div><div class="l">neu seges eludat messem fallacibus herbis,</div><div class="l">neu timeat celeres tardior agna lupos.</div><div class="l">tunc nitidus plenis confisus rusticus agris</div><div class="l">ingeret ardenti grandia ligna foco,</div><div class="l">turbaque uernarum, saturi bona signa coloni,</div><div class="l">ludet et ex uirgis extruet ante casas.</div><div class="l">euentura precor: uiden ut felicibus extis</div><div class="l">significet placidos nuntia fibra deos?</div><div class="l">nunc mihi fumosos ueteris proferte Falernos</div><div class="l">consulis et Chio soluite uincla cado.</div><div class="l">uina diem celebrent: non festa luce madere</div><div class="l">est rubor, errantes et male ferre pedes.</div><div class="l">sed <span class="q">‘bene Messallam’</span> sua quisque ad pocula dicat,</div><div class="l">nomen et absentis singula uerba sonent.</div><div class="l">gentis Aquitanae celeber Messalla triumphis</div><div class="l">et magna intonsis gloria uictor auis,</div><div class="l">huc ades aspiraque mihi, dum carmine nostro</div><div class="l">redditur agricolis gratia caelitibus.</div><div class="l">rura cano rurisque deos. his uita magistris</div><div class="l">desueuit querna pellere glande famem:</div><div class="l">illi compositis primum docuere tigillis</div><div class="l">exiguam uiridi fronde operire domum:</div><div class="l">illi etiam tauros primi docuisse feruntur</div><div class="l">seruitium et plaustro supposuisse rotam.</div><div class="l">tum uictus abiere feri, tum consita pomus,</div><div class="l">tum bibit inriguas fertilis hortus aquas,</div><div class="l">aurea tum pressos pedibus dedit uua liquores</div><div class="l">mixtaque securo est sobria lympha mero.</div><div class="l">rura ferunt messes, calidi cum sideris aestu</div><div class="l">deponit flauas annua terra comas.</div><div class="l">rure leuis uerno flores apis ingerit alueo,</div><div class="l">compleat ut dulci sedula melle fauos.</div><div class="l">agricola adsiduo primum satiatus aratro</div><div class="l">cantauit certo rustica uerba pede</div><div class="l">et satur arenti primum est modulatus auena</div><div class="l">carmen, ut ornatos diceret ante deos,</div><div class="l">agricola et minio suffusus, Bacche, rubenti</div><div class="l">primus inexperta duxit ab arte choros.</div><div class="l">huic datus a pleno memorabile munus ouili</div><div class="l">dux pecoris curtas auxerat hircus opes.</div><div class="l">rure puer uerno primum de flore coronam</div><div class="l">fecit et antiquis imposuit Laribus.</div><div class="l">rure etiam teneris curam exhibitura puellis</div><div class="l">molle gerit tergo lucida uellus ouis.</div><div class="l">hinc et femineus labor est, hinc pensa colusque,</div><div class="l">fusus et adposito pollice uersat opus:</div><div class="l">atque aliqua adsiduae textrix operata mineruae</div><div class="l">cantat, et a pulso tela sonat latere.</div><div class="l">ipse quoque inter agros interque armenta Cupido</div><div class="l">natus et indomitas dicitur inter equas.</div><div class="l">illic indocto primum se exercuit arcu:</div><div class="l">ei mihi, quam doctas nunc habet ille manus!</div><div class="l">nec pecudes, uelut ante, petit: fixisse puellas</div><div class="l">gestit et audaces perdomuisse uiros.</div><div class="l">hic iuueni detraxit opes, hic dicere iussit</div><div class="l">limen ad iratae uerba pudenda senem:</div><div class="l">hoc duce custodes furtim transgressa iacentes</div><div class="l">ad iuuenem tenebris sola puella uenit</div><div class="l">et pedibus praetemptat iter suspensa timore,</div><div class="l">explorat caecas cui manus ante uias.</div><div class="l">a miseri, quos hic grauiter deus urget! at ille</div><div class="l">felix, cui placidus leniter adflat Amor.</div><div class="l">sancte, ueni dapibus festis, sed pone sagittas</div><div class="l">et procul ardentes hinc precor abde faces.</div><div class="l">uos celebrem cantate deum pecorique uocate</div><div class="l">uoce: palam pecori, clam sibi quisque uocet.</div><div class="l">aut etiam sibi quisque palam: nam rurba iocosa</div><div class="l">obstrepit et Phrygio tibia curua sono.</div><div class="l">ludite: iam Nox iungit equos, currumque sequuntur</div><div class="l">matris lasciuo sidera fulua choro,</div><div class="l">postque uenit tacitus furuis circumdatus alis</div><div class="l">Somnus et incerto Somnia nigra pede.</div></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span></h4><div class="l">Dicamus bona uerba: uenit Natalis ad aras:</div><div class="l">quisquis ades, lingua, uir mulierque, faue.</div><div class="l">urantur pia tura focis, urantur odores</div><div class="l">quos tener e terra diuite mittit Arabs.</div><div class="l">ipse suos Genius adsit uisurus honores,</div><div class="l">cui decorent sanctas mollia serta comas.</div><div class="l">illius puro destillent tempora nardo,</div><div class="l">atque satur libo sit madeatque mero,</div><div class="l">adnuat et, Cornute, tibi, quodcumque rogabis.</div><div class="l">en age (quid cessas? adnuit ille) roga.</div><div class="l">auguror, uxoris fidos optabis amores:</div><div class="l">iam reor hoc ipsos edidicisse deos.</div><div class="l">nec tibi malueris, totum quaecumque per orbem</div><div class="l">fortis arat ualido rusticus arua boue,</div><div class="l">nec tibi, gemmarum quidquid felicibus Indis</div><div class="l">nascitur, Eoi qua maris unda rubet.</div><div class="l">uota cadunt: utinam strepitantibus aduolet alis</div><div class="l">flauaque coniugio uincula portet Amor,</div><div class="l">uincula quae maneant semper dum tarda senectus</div><div class="l">inducat rugas inficiatque comas.</div><div class="l">haec ueniat, Natalis, auis prolemque ministret,</div><div class="l">ludat et ante tuos turba nouella pedes.</div></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span></h4><div class="l">Rura meam, Cornute, tenent uillaeque puellam:</div><div class="l">ferreus est, heu heu, quisquis in urbe manet.</div><div class="l">ipsa Venus latos iam nunc migrauit in agros,</div><div class="l">uerbaque aratoris rustica discit Amor.</div><div class="l">o ego, cum aspicerem dominam, quam fortiter illic</div><div class="l">uersarem ualido pingue bidente solum</div><div class="l">agricolaeque modo curuum sectarer aratrum,</div><div class="l">dum subigunt steriles arua serenda boues!</div><div class="l">nec quererer quod sol graciles exureret artus,</div><div class="l">laederet et teneras pussula rupta manus.</div><div class="l">pauit et Admeti tauros formosus Apollo,</div><div class="l">nec cithara intonsae profueruntue comae,</div><div class="l">nec potuit curas sanare salubribus herbis:</div><div class="l">quidquid erat medicae uicerat artis amor.</div><div class="l">ipse deus solitus stabulis expellere uaccas <span class="gap"> [...]</span></div><div class="l">et miscere nouo docuisse coagula lacte,</div><div class="l">lacteus et mixtis obriguisse liquor.</div><div class="l">tunc fiscella leui detexta est uimine iunci,</div><div class="l">raraque per nexus est uia facta sero.</div><div class="l">o quotiens illo uitulum gestante per agros</div><div class="l">dicitur occurrens erubuisse soror!</div><div class="l">o quotiens ausae, caneret dum ualle sub alta,</div><div class="l">rumpere mugitu carmina docta boues!</div><div class="l">saepe duces trepidis petiere oracula rebus,</div><div class="l">uenit et a templis inrita turba domum:</div><div class="l">saepe horrere sacros doluit Latona capillos,</div><div class="l">quos admirata est ipsa nouerca prius.</div><div class="l">quisquis inornatumque caput crinesque solutos</div><div class="l">aspiceret, Phoebi quaereret ille comam.</div><div class="l">Delos ubi nunc, Phoebe, tua est, ubi Delphica Pytho?</div><div class="l">nempe Amor in parua te iubet esse casa.</div><div class="l">felices olim, Veneri cum fertur aperte</div><div class="l">seruire aeternos non puduisse deos.</div><div class="l">fabula nunc ille est: sed cui sua cura puella est,</div><div class="l">fabula sit mauult quam sine amore deus.</div><div class="l">at tu, quisquis is es, cui tristi fronte Cupido</div><div class="l">imperat ut nostra sint tua castra domo <span class="gap"> [...]</span></div><div class="l">ferrea non uenerem sed praedam saecula laudant:</div><div class="l">praeda tamen multis est operata malis.</div><div class="l">praeda feras acies cinxit discordibus armis:</div><div class="l">hinc cruor, hinc caedes mors propiorque uenit.</div><div class="l">praeda uago iussit geminare pericula ponto,</div><div class="l">bellica cum dubiis rostra dedit ratibus.</div><div class="l">praedator cupit immensos obsidere campos,</div><div class="l">ut multa innumera iugera pascat oue:</div><div class="l">cui lapis externus curae est, urbisque tumultu</div><div class="l">portatur ualidis mille columna iugis,</div><div class="l">claudit et indomitum moles mare, lentus ut intra</div><div class="l">neglegat hibernas piscis adesse minas.</div><div class="l">at mihi laeta trahant Samiae conuiuia testae</div><div class="l">fictaque Cumana lubrica terra rota.</div><div class="l">heu heu diuitibus uideo gaudere puellas:</div><div class="l">iam ueniant praedae, si Venus optat opes:</div><div class="l">ut mea luxuria Nemesis fluat utque per urbem</div><div class="l">incedat donis conspicienda meis.</div><div class="l">illa gerat uestes tenues, quas femina Coa</div><div class="l">texuit, auratas disposuitque uias:</div><div class="l">illi sint comites fusci, quos India torret</div><div class="l">Solis et admotis inficit ignis equis:</div><div class="l">illi selectos certent praebere colores</div><div class="l">Africa puniceum purpureumque Tyros.</div><div class="l">nota loquor: regnum ipse tenet, quem saepe coegit</div><div class="l">barbara gypsatos ferre catasta pedes.</div><div class="l">at tibi, dura seges, Nemesim quae abducis ab urbe,</div><div class="l">persoluat nulla semina Terra fide.</div><div class="l">et tu, Bacche tener, iucundae consitor uuae,</div><div class="l">tu quoque deuotos, Bacche, relinque lacus.</div><div class="l">haud impune licet formosas tristibus agris</div><div class="l">abdere: non tanti sunt tua musta, pater.</div><div class="l">o ualeant fruges, ne sint modo rure puellae:</div><div class="l">glans alat et prisco more bibantur aquae.</div><div class="l">glans aluit ueteres, et passim semper amarunt:</div><div class="l">quid nocuit sulcos non habuisse satos?</div><div class="l">tunc, quibus aspirabat Amor, praebebat aperte</div><div class="l">mitis in umbrosa gaudia ualle Venus.</div><div class="l">nullus erat custos, nulla exclusura dolentes</div><div class="l">ianua: si fas est, mos precor ille redi.</div><div class="l"><span class="gap"> [...]</span></div><div class="l">horrida uillosa corpora ueste tegant.</div><div class="l">nunc si clausa mea est, si copia rara uidendi,</div><div class="l">heu miserum, laxam quid iuuat esse togam?</div><div class="l">ducite: ad imperium dominae sulcabimus agros:</div><div class="l">non ego me uinclis uerberibusque nego.</div></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span></h4><div class="l">Hic mihi seruitium uideo dominamque paratam:</div><div class="l">iam mihi, libertas illa paterna, uale.</div><div class="l">seruitium sed triste datur, teneorque catenis,</div><div class="l">et numquam misero uincla remittit Amor,</div><div class="l">et seu quid merui seu nil peccauimus, urit.</div><div class="l">uror, io, remoue, saeua puella, faces.</div><div class="l">o ego ne possim tales sentire dolores,</div><div class="l">quam mallem in gelidis montibus esse lapis,</div><div class="l">stare uel insanis cautes obnoxia uentis,</div><div class="l">naufraga quam uasti tunderet unda maris!</div><div class="l">nunc et amara dies et noctis amarior umbra est:</div><div class="l">omnia nam tristi tempora felle madent.</div><div class="l">nec prosunt elegi nec carminis auctor Apollo:</div><div class="l">illa caua pretium flagitat usque manu.</div><div class="l">ite procul, Musae, si non prodestis amanti:</div><div class="l">non ego uos, ut sint bella canenda, colo,</div><div class="l">nec refero Solisque uias et qualis, ubi orbem</div><div class="l">compleuit, uersis Luna recurrit equis.</div><div class="l">ad dominam faciles aditus per carmina quaero:</div><div class="l">ite procul, Musae, si nihil ista ualent.</div><div class="l">at mihi per caedem et facinus sunt dona paranda,</div><div class="l">ne iaceam clausam flebilis ante domum:</div><div class="l">aut rapiam suspensa sacris insignia fanis:</div><div class="l">sed Venus ante alios est uiolanda mihi.</div><div class="l">illa malum facinus suadet dominamque rapacem</div><div class="l">dat mihi: sacrilegas sentiat illa manus.</div><div class="l">o pereat quicumque legit uiridesque smaragdos</div><div class="l">et niueam Tyrio murice tingit ouem.</div><div class="l">addit auaritiae causas et Coa puellis</div><div class="l">uestis et e Rubro lucida concha mari.</div><div class="l">haec fecere malas: hinc clauim ianua sensit</div><div class="l">et coepit custos liminis esse canis.</div><div class="l">sed pretium si grande feras, custodia uicta est</div><div class="l">nec prohibent claues et canis ipse tacet.</div><div class="l">heu quicumque dedit fomlam caelestis auarae,</div><div class="l">quale bonum multis attulit ille malis!</div><div class="l">hinc fletus rixaeque sonant, haec denique causa</div><div class="l">fecit ut infamis nunc deus erret Amor.</div><div class="l">at tibi, quae pretio uictos excludis amantes,</div><div class="l">eripiant partas uentus et ignis opes:</div><div class="l">quin tua tunc iuuenes spectent incendia laeti,</div><div class="l">nec quisquam flammae sedulus addat aquam.</div><div class="l">seu ueniet tibi mors, nec erit qui lugeat ullus</div><div class="l">nec qui det maestas munus in exsequias.</div><div class="l">at bona quae nec auara fuit, centum licet annos</div><div class="l">uixerit, ardentem flebitur ante rogum:</div><div class="l">atque aliquis senior ueteres ueneratus amores</div><div class="l">annua constructo serta dabit tumulo</div><div class="l">et <span class="q">‘bene’</span> discedens dicet ‘placideque quiescas,</div><div class="l">terraque securae sit super ossa leuis.’</div><div class="l">uera quidem moneo, sed prosunt quid mihi uera?</div><div class="l">illius est nobis lege colendus amor.</div><div class="l">quin etiam sedes iubeat si uendere auitas,</div><div class="l">ite sub imperium sub titulumque, Lares.</div><div class="l">quidquid habet Circe, quidquid Medea ueneni,</div><div class="l">quidquid et herbarum Thessala terra gerit,</div><div class="l">et quod, ubi indomitis gregibus Venus adflat amores,</div><div class="l">hippomanes cupidae stillat ab inguine equae,</div><div class="l">si modo me placido uideat Nemesis mea uultu,</div><div class="l">mille alias herbas misceat illa, bibam.</div></div><div class="textpart" id="index.xml-body.1_div.1_div.2_div.5"><h4><span class="headingNumber">1.2.5. </span></h4><div class="l">Phoebe, faue: nouus ingreditur tua templa sacerdos:</div><div class="l">huc age cum cithara carminibusque ueni.</div><div class="l">nunc te uocales impellere pollice chordas,</div><div class="l">nunc precor ad laudes flectere uerba meas.</div><div class="l">ipse triumphali deuinctus tempora lauro,</div><div class="l">dum cumulant aras, ad tua sacra ueni.</div><div class="l">sed nitidus pulcherque ueni: nunc indue uestem</div><div class="l">sepositam, longas nunc bene pecte comas,</div><div class="l">qualem te memorant Saturno rege fugato</div><div class="l">uictori laudes concinuisse Ioui.</div><div class="l">tu procul euentura uides, tibi deditus augur</div><div class="l">scit bene quid fati prouida cantet auis;</div><div class="l">tuque regis sortes, per te praesentit haruspex,</div><div class="l">lubrica signauit cum deus exta notis;</div><div class="l">te duce Romanos numquam frustrata Sibylla,</div><div class="l">abdita quae senis fata canit pedibus.</div><div class="l">Phoebe, sacras Messalinum sine tangere chartas</div><div class="l">uatis, et ipse precor quid canat illa doce.</div><div class="l">haec dedit Aeneae sortes, postquam ille parentem</div><div class="l">dicitur et raptos sustinuisse Lares</div><div class="l">nec fore credebat Romam, cum maestus ab alto</div><div class="l">Ilion ardentes respiceretque deos.</div><div class="l">(Romulus aeternae nondum formauerat urbis</div><div class="l">moenia, consorti non habitanda Remo;</div><div class="l">sed tunc pascebant herbosa Palatia uaccae</div><div class="l">et stabant humiles in Iouis arce casae.</div><div class="l">lacte madens illic suberat Pan ilicis umbrae</div><div class="l">et facta agresti lignea falce Pales,</div><div class="l">pendebatque uagi pastoris in arbore uotum,</div><div class="l">garrula siluestri fistula sacra deo,</div><div class="l">fistula cui semper decrescit harundinis ordo:</div><div class="l">nam calamus cera iungitur usque minor.</div><div class="l">at qua Velabri regio patet, ire solebat</div><div class="l">exiguus pulsa per uada linter aqua.</div><div class="l">illa saepe gregis diti placitura magistro</div><div class="l">ad iuuenem festa est uecta puella die,</div><div class="l">cum qua fecundi redierunt munera ruris,</div><div class="l">caseus et niueae candidus agnus ouis.)</div><div class="l">‘Impiger Aenea, uolitantis frater Amoris,</div><div class="l">Troica qui profugis sacra uehis ratibus,</div><div class="l">iam tibi Laurentes adsignat Iuppiter agros,</div><div class="l">iam uocat errantes hospita terra Lares.</div><div class="l">illic sanctus eris cum te ueneranda Numici</div><div class="l">unda deum caelo miserit indigetem.</div><div class="l">ecce super fessas uolitat Victoria puppes;</div><div class="l">tandem ad Troianos diua superba uenit.</div><div class="l">ecce mihi lucent Rutulis incendia castris:</div><div class="l">iam tibi praedico, barbare Turne, necem.</div><div class="l">ante oculos Laurens castrum murusque Lauini est</div><div class="l">Albaque ab Ascanio condita Longa duce.</div><div class="l">te quoque iam uideo, Marti placitura sacerdos</div><div class="l">Ilia, Vestales deseruisse focos,</div><div class="l">concubitusque tuos furtim uittasque iacentes</div><div class="l">et cupidi ad ripas arma relicta dei.</div><div class="l">carpite nunc, tauri, de septem montibus herbas</div><div class="l">dum licet: hic magnae iam locus urbis erit.</div><div class="l">Roma, tuum nomen terris fatale regendis,</div><div class="l">qua sua de caelo prospicit arua Ceres,</div><div class="l">quaque patent ortus et qua fluitantibus undis</div><div class="l">Solis anhelantes abluit amnis equos.</div><div class="l">Troia quidem tunc se mirabitur et sibi dicet</div><div class="l">uos bene tam longa consuluisse uia.</div><div class="l">uera cano: sic usque sacras innoxia laurus</div><div class="l">uescar, et aeternum sit mihi uirginitas.’</div><div class="l">haec cecinit uates et te sibi, Phoebe, uocauit,</div><div class="l">iactauit fusas et caput ante comas.—</div><div class="l">quidquid Amalthea, quidquid Marpesia dixit</div><div class="l">Herophile, Phyto Graia quod admonuit,</div><div class="l">quaeque Aniena sacras Tiburs per flumina sortes</div><div class="l">portarat sicco pertuleratque sinu—</div><div class="l">haec fore dixerunt belli mala signa cometen,</div><div class="l">multus ut in terras deplueretque lapis.</div><div class="l">atque tubas atque arma ferunt strepitantia caelo</div><div class="l">audita et lucos praecinuisse fugam:</div><div class="l">ipsum etiam Solem defectum lumine uidit</div><div class="l">iungere pallentes nubilus annus equos:</div><div class="l">et simulacra deum lacrimas fudisse tepentes</div><div class="l">fataque uocales praemonuisse boues.</div><div class="l">haec fuerant olim: sed tu iam mitis, Apollo,</div><div class="l">prodigia indomitis merge sub aequoribus,</div><div class="l">et succensa sacris crepitet bene laurea flammis,</div><div class="l">omine quo felix et sacer annus erit.</div><div class="l">laurus ubi bona signa dedit, gaudete coloni;</div><div class="l">distendet spicis horrea plena Ceres,</div><div class="l">oblitus et musto feriet pede rusticus uuas,</div><div class="l">dolia dum magni deficiantque lacus:</div><div class="l">ac madidus baccho sua festa Palilia pastor</div><div class="l">concinet: a stabulis tunc procul este lupi.</div><div class="l">ille leuis stipulae sollemnis potus aceruos</div><div class="l">accendet, flammas transilietque sacras.</div><div class="l">et fetus matrona dabit, natusque parenti</div><div class="l">oscula comprensis auribus eripiet,</div><div class="l">nec taedebit auum paruo aduigilare nepoti</div><div class="l">balbaque cum puero dicere uerba senem.</div><div class="l">tunc operata deo pubes discumbet in herba,</div><div class="l">arboris antiquae qua leuis umbra cadit,</div><div class="l">aut e ueste sua tendent umbracula sertis</div><div class="l">uincta, coronatus stabit et ipse calix.</div><div class="l">at sibi quisque dapes et festas extruet alte</div><div class="l">caespitibus mensas caespitibusque torum.</div><div class="l">ingeret hic potus iuuenis maledicta puellae,</div><div class="l">postmodo quae uotis inrita facta uelit:</div><div class="l">nam ferus ille suae plorabit sobrius idem</div><div class="l">et se iurabit mente fuisse mala.</div><div class="l">pace tua pereant arcus pereantque sagittae,</div><div class="l">Phoebe, modo in terris erret inermis Amor.</div><div class="l">ars bona: sed postquam sumpsit sibi tela Cupido,</div><div class="l">heu heu quam multis ars dedit ista malum!</div><div class="l">et mihi praecipue, iaceo cum saucius annum</div><div class="l">et (faueo morbo cum iuuat ipse dolor)</div><div class="l">usque cano Nemesim, sine qua uersus mihi nullus</div><div class="l">uerba potest iustos aut reperire pedes.</div><div class="l">at tu, nam diuum seruat tutela poetas,</div><div class="l">praemoneo, uati parce, puella, sacro,</div><div class="l">ut Messalinum celebrem, cum praemia belli</div><div class="l">ante suos currus oppida uicta feret,</div><div class="l">ipse gerens laurus: lauro deuinctus agresti</div><div class="l">miles <span class="q">‘io’</span> magna uoce <span class="q">‘triumphe’</span> canet.</div><div class="l">tunc Messalla meus pia det spectacula turbae</div><div class="l">et plaudat curru praetereunte pater.</div><div class="l">adnue: sic tibi sint intonsi, Phoebe, capilli,</div><div class="l">sic tua perpetuo sit tibi casta soror.</div></div><div class="textpart" id="index.xml-body.1_div.1_div.2_div.6"><h4><span class="headingNumber">1.2.6. </span></h4><div class="l">Castra Macer sequitur: tenero quid fiet Amori?</div><div class="l">sit comes et collo fortiter arma gerat?</div><div class="l">et seu longa uirum terrae uia seu uaga ducent</div><div class="l">aequora, cum telis ad latus ire uolet?</div><div class="l">ure, puer, quaeso, tua qui ferus otia liquit,</div><div class="l">atque iterum erronem sub tua signa uoca.</div><div class="l">quod si militibus parces, erit hic quoque miles,</div><div class="l">ipse leuem galea qui sibi portet aquam.</div><div class="l">castra peto, ualeatque Venus ualeantque puellae:</div><div class="l">et mihi sunt uires et mihi laeta tuba est.</div><div class="l">magna loquor, sed magnifice mihi magna locuto</div><div class="l">excutiunt clausae fortia uerba fores.</div><div class="l">iuraui quotiens rediturum ad limina numquam!</div><div class="l">cum bene iuraui, pes tamen ipse redit.</div><div class="l">acer Amor, fractas utinam tua tela sagittas,</div><div class="l">si licet, extinctas aspiciamque faces!</div><div class="l">tu miserum torques, tu me mihi dira precari</div><div class="l">cogis et insana mente nefanda loqui.</div><div class="l">iam mala finissem leto, sed credula uitam</div><div class="l">spes fouet et fore cras semper ait melius.</div><div class="l">spes alit agricolas, spes sulcis credit aratis</div><div class="l">semina quae magno faenore reddat ager:</div><div class="l">haec laqueo uolucres, haec captat harundine pisces,</div><div class="l">cum tenues hamos abdidit ante cibus:</div><div class="l">spes etiam ualida solatur compede uinctum:</div><div class="l">crura sonant ferro, sed canit inter opus:</div><div class="l">spes facilem Nemesim spondet mihi, sed negat illa.</div><div class="l">ei mihi, ne uincas, dura puella, deam.</div><div class="l">parce, per immatura tuae precor ossa sororis:</div><div class="l">sic bene sub tenera parua quiescat humo.</div><div class="l">illa mihi sancta est, illius dona sepulcro</div><div class="l">et madefacta meis serta feram lacrimis,</div><div class="l">illius ad tumulum fugiam supplexque sedebo</div><div class="l">et mea cum muto fata querar cinere.</div><div class="l">non feret usque suum te propter flere clientem:</div><div class="l">illius ut uerbis, sis mihi lenta ueto,</div><div class="l">ne tibi neglecti mittant mala somnia manes,</div><div class="l">maestaque sopitae stet soror ante torum,</div><div class="l">qualis ab excelsa praeceps delapsa fenestra</div><div class="l">uenit ad infernos sanguinolenta lacus.</div><div class="l">desino, ne dominae luctus renouentur acerbi:</div><div class="l">non ego sum tanti, ploret ut illa semel.</div><div class="l">nec lacrimis oculos digna est foedare loquaces:</div><div class="l">lena nocet nobis, ipsa puella bona est.</div><div class="l">lena necat miserum Phryne furtimque tabellas</div><div class="l">occulto portans itque reditque sinu:</div><div class="l">saepe, ego cum dominae dulces a limine duro</div><div class="l">agnosco uoces, haec negat esse domi:</div><div class="l">saepe, ubi nox mihi promissa est, languere puellam</div><div class="l">nuntiat aut aliquas extimuisse minas.</div><div class="l">tunc morior curis, tunc mens mihi perdita fingit,</div><div class="l">quisue meam teneat, quot teneatue modis:</div><div class="l">tunc tibi, lena, precor diras: satis anxia uiuas,</div><div class="l">mouerit e uotis pars quotacumque deos.</div></div></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><div class="l">Martis Romani festae uenere kalendae</div><div class="l">— exoriens nostris hic fuit annus auis —</div><div class="l">et uaga nunc certa discurrunt undique pompa</div><div class="l">perque uias urbis munera perque domos.</div><div class="l">Dicite, Pierides, quonam donetur honore </div><div class="l">seu mea, seu fallor, cara Neaera tamen.</div><div class="l">Carmine formosae, pretio capiuntur auare:</div><div class="l">gaudeat, ut digna est, uersibus illa meis.</div><div class="l">Lutea sed niueum inuoluat membrana libellum,</div><div class="l">pumex et canas tondeat ante comas, </div><div class="l">summaque praetexat tenuis fastigia chartae</div><div class="l">indicet ut nomen littera facta tuum,</div><div class="l">atque inter geminas pingantur cornua frontes:</div><div class="l">sic etenim comptum mittere oportet opus.</div><div class="l">Per uos, auctores huius mihi carminis, oro </div><div class="l">Castaliamque umbram Pieriosque lacus,</div><div class="l">ite domum cultumque illi donate libellum,</div><div class="l">sicut erit: nullus defluat inde color.</div><div class="l">Illa mihi referet, si nostri mutua cura est,</div><div class="l">an minor, an toto pectore deciderim. </div><div class="l">Sed primum meritam larga donate salute</div><div class="l">atque haec submisso dicite uerba sono:</div><div class="l">‘Haec tibi uir quondam, nunc frater, casta Neaera,</div><div class="l">mittit et accipias munera parua rogat,</div><div class="l">teque suis iurat caram magis esse medullis, </div><div class="l">siue sibi coniunx siue futura soror;</div><div class="l">sed potius coniunx: huius spem nominis illi</div><div class="l">auferet extincto pallida Ditis aqua.’ </div></div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><div class="l">Qui primus caram iuueni carumque puellae</div><div class="l">eripuit iuuenem, ferreus ille fuit;</div><div class="l">durus et ille fuit, qui tantum ferre dolorem,</div><div class="l">uiuere et erepta coniuge qui potuit.</div><div class="l">Non ego firmus in hoc, non haec patientia nostro </div><div class="l">ingenio: frangit fortia corda dolor;</div><div class="l">nec mihi uera loqui pudor est uitaeque fateri,</div><div class="l">tot mala perpessae, taedia nata meae.</div><div class="l">Ergo cum tenuem fuero mutatus in umbram</div><div class="l">candidaque ossa supra nigra fauilla teget, </div><div class="l">ante meum ueniat longos incompta capillos</div><div class="l">et fleat ante meum maesta Neaera rogum;</div><div class="l">sed ueniat carae matris comitata dolore:</div><div class="l">maereat haec genero, maereat illa uiro.</div><div class="l">Praefatae ante meos manes animamque precatae </div><div class="l">perfusaeque pias ante liquore manus,</div><div class="l">pars quae sola mei superabit corporis, ossa</div><div class="l">incinctae nigra candida ueste legent</div><div class="l">et primum annoso spargent collecta lyaeo,</div><div class="l">mox etiam niueo lacte parent, </div><div class="l">post haec carbaseis umorem tollere uelis</div><div class="l">atque in marmorea ponere sicca domo.</div><div class="l">Illic quas mittit diues Panchaia merces</div><div class="l">Eoique Arabes, diues et Assyria,</div><div class="l">et nostri memores lacrimae fundantur eodem: </div><div class="l">sic ego componi uersus in ossa uelim.</div><div class="l">Sed tristem mortis demonstret littera causam</div><div class="l">atque haec in celebri carmina fronte notet:</div><div class="l"><span class="uppercase">Lygdamus hic situs est: dolor huic et cura Neaerae,</span></div><div class="l"><span class="upperaase">coniugis ereptae, causa perire fuit.</span></div></div><div class="textpart" id="index.xml-body.1_div.1_div.3_div.3"><h4><span class="headingNumber">1.3.3. </span></h4><div class="l">Quid prodest caelum uotis implesse, Neaera,</div><div class="l">blandaque cum multa tura dedisse prece,</div><div class="l">non ut marmorei prodirem e limine tecti,</div><div class="l">insignis clara conspicuusque domo,</div><div class="l">aut ut multa mei renouarent iugera tauri </div><div class="l">et magnas messes terra benigna daret,</div><div class="l">sed tecum ut longae sociarem gaudia uitae</div><div class="l">inque tuo caderet nostra senecta sinu,</div><div class="l">tum cum permenso defunctus tempore lucis</div><div class="l">nudus Lethaea cogerer ire rate? </div><div class="l">Nam graue quid prodest pondus mihi diuitis auri,</div><div class="l">aruaque si findant pinguia mille boues?</div><div class="l">Quidue domus prodest Phrygiis innixa columnis,</div><div class="l">Taenare siue tuis, siue Caryste tuis,</div><div class="l">et nemora in domibus sacros imitantia lucos </div><div class="l">aurataeque trabes marmoreumque solum?</div><div class="l">Quidue in Erythraeo legitur quae litore concha</div><div class="l">tinctaque Sidonio murice lana iuuat,</div><div class="l">et quae praeterea populus miratur? In illis</div><div class="l">inuidia est: falso plurima uulgus amat. </div><div class="l">Non opibus mentes hominum curaeque leuantur</div><div class="l">nec Fortuna sua tempora lege regit.</div><div class="l">Sit mihi paupertas tecum iucunda, Neaera:</div><div class="l">at sine te regum munera nulla uolo.</div><div class="l">O niueam quae te poterit mihi reddere lucem! </div><div class="l">O mihi felicem terque quaterque diem!</div><div class="l">At si, pro dulci reditu quaecumque uouentur,</div><div class="l">audiat auersa non meus aure deus,</div><div class="l">nec me regna iuuant nec Lydius aurifer amnis</div><div class="l">nec quas terrarum sustinet orbis opes. </div><div class="l">Haec alii cupiant; liceat mihi paupere cultu</div><div class="l">securo cara coniuge posse frui.</div><div class="l">Adsis et timidis faueas, Saturnia, uotis,</div><div class="l">et faueas concha, Cypria, uecta tua.</div><div class="l">Aut si fata negant reditum tristesque sorores, </div><div class="l">stamina quae ducunt quaeque futura neunt,</div><div class="l">me uocet in uastos amnes nigramque paludem</div><div class="l">diues in ignaua luridus Orcus aqua. </div></div><div class="textpart" id="index.xml-body.1_div.1_div.3_div.4"><h4><span class="headingNumber">1.3.4. </span></h4><div class="l">Di meliora ferant, nec sint mihi somnia uera,</div><div class="l">quae tulit hesterna pessima nocte quies.</div><div class="l">Ite procul uani falsique auertite uisus,</div><div class="l">desinite in nobis quaerere uelle fidem.</div><div class="l">Diui uera monent, uenturae nuntia sortis </div><div class="l">uera monent Tuscis exta probata uiris;</div><div class="l">somnia fallaci ludunt temeraria nocte</div><div class="l">et pauidas mentes falsa timere iubent;</div><div class="l">et natum in curas hominum genus omina noctis</div><div class="l">farre pio placant et saliente sale! </div><div class="l">Et tamen, utcumque est, siue illi uera moneri,</div><div class="l">mendaci somno credere siue uolent,</div><div class="l">efficiat uanos noctis Lucina timores</div><div class="l">et frustra inmeritum pertimuisse uelit,</div><div class="l">si mea nec turpi mens est obnoxia facto </div><div class="l">nec laesit magnos impia lingua deos.</div><div class="l">Iam Nox aetherium nigris emensa quadrigis</div><div class="l">mundum cacruleo lauerat amne rotas,</div><div class="l">nec me sopierat menti deus utilis aegrae:</div><div class="l">Somnus sollicitas deficit ante domos. </div><div class="l">Tandem, cum summo Phoebus prospexit ab ortu,</div><div class="l">pressit languentis lumina sera quies.</div><div class="l">Hic iuuenis casta redimitus tempora lauro</div><div class="l">est uisus nostra ponere sede pedem.</div><div class="l">Non illo quicquam formosius ulla priorum </div><div class="l">aetas, heroum nec tulit ulla domus.</div><div class="l">Intonsi crines longa ceruice fluebant,</div><div class="l">stillabat Syrio myrtea rore coma.</div><div class="l">Candor erat qualem praefert Latonia Luna,</div><div class="l">et color in niueo corpore purpureus, </div><div class="l">ut iuueni primum uirgo deducta marito</div><div class="l">inficitur teneras ore rubente genas,</div><div class="l">et cum contexunt amarantis alba puellae</div><div class="l">lilia et autumno candida mala rubent.</div><div class="l">Ima uidebatur talis inludere palla: </div><div class="l">namque haec in nitido corpore uestis erat.</div><div class="l">Artis opus rarae, fulgens testudine et auro</div><div class="l">pendebat laeua garrula parte lyra.</div><div class="l">Hanc primum ueniens plectro modulatus eburno</div><div class="l">felices cantus ore sonante dedit; </div><div class="l">sed postquam fuerant digiti cum uoce locuti,</div><div class="l">edidit haec dulci tristia uerba modo:</div><div class="l">‘Salue, cura deum: casto nam rite poetae</div><div class="l">Phoebusque et Bacchus Pieridesque fauent;</div><div class="l">sed proles Semelae Bacchus doctaeque sorores </div><div class="l">dicere non norunt quid ferat hora sequens;</div><div class="l">at mihi fatorum leges aeuisque futuri</div><div class="l">euentura pater posse uidere dedit;</div><div class="l">quare ego quae dico non fallax accipe uates</div><div class="l">quodque deus uero Cynthius ore feram. </div><div class="l">Tantum cara tibi quantum nec filia matri,</div><div class="l">quantum nec cupido bella puella uiro,</div><div class="l">pro qua sollicitas caelestia numina uotis,</div><div class="l">quae tibi securos non sinit ire dies</div><div class="l">et, cum te fusco Somnus uelauit amictu, </div><div class="l">uanum nocturnis fallit imaginibus,</div><div class="l">carminibus celebrata tuis formosa Neaera</div><div class="l">alterius mauultl esse puella uiri,</div><div class="l">diuersasque suas agitat mens impia curas,</div><div class="l">nec gaudet casta nupta Neaera domo. </div><div class="l">A crudele genus nec fidum femina nomen!</div><div class="l">A pereat, didicit fallere si qua uirum!</div><div class="l">Sed flecti poterit: mens est mutabilis illis;</div><div class="l">tu modo cum multa bracchia tende fide.</div><div class="l">Saeuus Amor docuit ualidos temptare labores, </div><div class="l">saeuus Amor docuit uerbera posse pati.</div><div class="l">Me quondam Admeti niueas pauisse iuuencas</div><div class="l">non est in uanum fabula ficta iocum;</div><div class="l">tunc ego nec cithara poteram gaudere sonora</div><div class="l">nec similes chordis reddere uoce sonos, </div><div class="l">sed perlucenti cantum meditabar auena</div><div class="l">ille ego Latonae filius atque Iouis.</div><div class="l">Nescis quid sit amor, iuuenis, si ferre recusas</div><div class="l">immitem dominam coniugiumque ferum.</div><div class="l">Ergo ne dubita blandas adhibere querellas: </div><div class="l">uincuntur molli pectora dura prece.</div><div class="l">Quod si uera canunt sacris oracula templis,</div><div class="l">haec illi nostro nomine dicta refer:</div><div class="l">hoc tibi conigium promittit Delius ipse;</div><div class="l">felix hoc, alium desine uelle uirum.’ </div><div class="l">Dixit, et ignauus defluxit corpore somnus.</div><div class="l">A ego ne possim tanta uidere mala!</div><div class="l">Nec tibi crediderim uotis contraria uota</div><div class="l">nec tantum crimen pectore inesse tuo:</div><div class="l">nam te nec uasti genuerunt aequora ponti </div><div class="l">nec flammam uoluens ore Chimaera fero</div><div class="l">nec canis anguinea redimitus terga caterua,</div><div class="l">cui tres sunt linguae tergeminumque caput,</div><div class="l">Scyllaque uirgineam canibus succincta figuram,</div><div class="l">nec te conceptam saeua leaena tulit, </div><div class="l">barbara nec Scythiae tellus horrendaue Syrtis,</div><div class="l">sed culta et duris non habitanda domus</div><div class="l">et longe ante alias omnes mitissima mater</div><div class="l">isque pater quo non alter amabilior.</div><div class="l">Haec deus in melius crudelia somnia uertat </div><div class="l">et iubeat tepidos inrita ferre Notos. </div></div><div class="textpart" id="index.xml-body.1_div.1_div.3_div.5"><h4><span class="headingNumber">1.3.5. </span></h4><div class="l">Vos tenet, Etruscis manat quae fontibus unda,</div><div class="l">unda sub aestiuum non adeunda Canem,</div><div class="l">nunc autem sacris Baiarum proxima lymphis,</div><div class="l">cum se purpureo uere remittit humus.</div><div class="l">At mihi Persephone nigram denuntiat horam: </div><div class="l">immerito iuueni parce nocere, dea.</div><div class="l">Non ego temptauit nulli temeranda uirorum</div><div class="l">audax laudandae sacra docere deae,</div><div class="l">nec mea mortiferis infecit pocula sucis</div><div class="l">dextera nec cuiquam trita uenena dedit, </div><div class="l">nec nos sacrilegos templis admouimus ignes,</div><div class="l">nec cor sollicitant facta nefanda meum,</div><div class="l">nec nos insanae meditantes iurgia mentis</div><div class="l">impia in aduersos soluimus ora deos.</div><div class="l">Et nondum cani nigros laesere capillos, </div><div class="l">nec uenit tardo curua senecta pede:</div><div class="l">natalem primo nostrum uidere parentes,</div><div class="l">cum cecidit fato consul uterque pari.</div><div class="l">Quid fraudare iuuat uitem crescentibus uuis</div><div class="l">et modo nata mala uellere poma manu? </div><div class="l">Parcite, pallentes undas quicumque tenetis</div><div class="l">duraque sortiti tertia regna dei.</div><div class="l">Elysios olim liceat cognoscere campos</div><div class="l">Lethaeamque ratem Cimmeriosque lacus,</div><div class="l">cum mea rugosa pallebunt ora senecta </div><div class="l">et referam pueris tempora prisca senex.</div><div class="l">Atque utinam uano nequiquam terrear aestu!</div><div class="l">Languent ter quinos sed mea membra dies.</div><div class="l">At uobis Tuscae celebrantur numina lymphae</div><div class="l">et facilis lenta pellitur unda manu. </div><div class="l">Viuite felices, memores et uiuite nostri,</div><div class="l">siue erimus seu nos fata fuisse uelint.</div><div class="l">Interea nigras pecudes promittite Diti</div><div class="l">et niuei lactis pocula mixta mero. </div></div><div class="textpart" id="index.xml-body.1_div.1_div.3_div.6"><h4><span class="headingNumber">1.3.6. </span></h4><div class="l">Candide Liber, ades — sic sit tibi mystica uitis</div><div class="l">semper, sic hedera tempora uincta feras —</div><div class="l">aufer et, ipse, meum, pariter medicande, dolorem:</div><div class="l">saepe tuo cecidit munere uictus amor.</div><div class="l">Care puer, madeant generoso pocula baccho, </div><div class="l">et nobis prona funde Falerna manu.</div><div class="l">Ite procul durum curae genus, ite labores;</div><div class="l">fulserit hic niueis Delius alitibus.</div><div class="l">Vos modo proposito dulces faueatis amici,</div><div class="l">neue neget quisquam me duce se comitem, </div><div class="l">aut si quis uini certamen mite recusat,</div><div class="l">fallat eum tecto cara puella dolo.</div><div class="l">Ille facit dites animos deus, ille ferocem</div><div class="l">contundit et dominae misit in arbitrium,</div><div class="l">Armenias tigres et fuluas ille leaenas </div><div class="l">uicit et indomitis mollia corda dedit.</div><div class="l">Haec Amor et maiora ualet; sed poscite Bacchi</div><div class="l">munera: quem uestrum pocula sicca iuuant?</div><div class="l">Conuenit ex aequo nec toruus Liber in illis</div><div class="l">qui se quique una uina iocosa colunt, </div><div class="l">nunc uenit iratus nimium nimiumque seueris:</div><div class="l">qui timet irati numina magna, bibat.</div><div class="l">Quales his poenas qualis quantusque minetur,</div><div class="l">Cadmeae matris praeda cruenta docet.</div><div class="l">Sed procul a nobis hic sit timor, illaque, si qua est, </div><div class="l">quid ualeat laesi sentiat ira dei.</div><div class="l">Quid precor a demens? Venti temeraria uota,</div><div class="l">aeriae et nubes diripienda ferant.</div><div class="l">Quamuis nulla mei superest tibi cura, Neaera,</div><div class="l">sis felix et sint candida fata tua. </div><div class="l">At nos securae reddamus tempora mensae:</div><div class="l">uenit post multos una serena dies.</div><div class="l">Ei mihi, difficile est imitari gaudia falsa,</div><div class="l">difficile est tristi fingere mente iocum,</div><div class="l">nec bene mendaci risus componitur ore, </div><div class="l">nec bene sollicitis ebria uerba sonant.</div><div class="l">Quid queror infelix? Turpes discedite curae:</div><div class="l">odit Lanaeus tristia uerba pater.</div><div class="l">Gnosia, Theseae quondam periuria linguae</div><div class="l">fleuisti ignoto sola relicta mari: </div><div class="l">sic cecinit pro te doctus, Minoi, Catullus</div><div class="l">ingrati referens impia facta uiri.</div><div class="l">Vos ego nunc moneo: felix, quicumque dolore</div><div class="l">alterius disces posse cauere tuos.</div><div class="l">Nec uos aut capiant pendentia bracchia collo </div><div class="l">aut fallat blanda sordida lingua fide;</div><div class="l">etsi perque suos fallax iurauit ocellos</div><div class="l">Iononemque suam perque suam Venerem,</div><div class="l">nulla fides inerit: periuria ridet amantum</div><div class="l">Iuppiter et uentos inrita ferre iubet. </div><div class="l">Ergo quid totiens fallacis uerba puellae</div><div class="l">conqueror? Ite a me, seria uerba, precor.</div><div class="l">Quam uellem tecum longas requiescere noctes</div><div class="l">et tecum longos peruigilare dies,</div><div class="l">perfida nec merito nobis inimica merenti, </div><div class="l">perfida, sed, quamuis perfida, cara tamen!</div><div class="l">Naida Bacchus amat: cessas, o lente minister?</div><div class="l">Temperet annosum Marcia lympha merum.</div><div class="l">Non ego, si fugit nostrae conuiuia mensae</div><div class="l">ignotum cupiens uana puella torum, </div><div class="l">sollicitus repetam tota suspiria nocte.</div><div class="l">Tu, puer, i, liquidum fortius adde merum.</div><div class="l">Iam dudum Syrio madefactus tempora nardo</div><div class="l">debueram sertis implicuisse comas. </div></div><div class="textpart" id="index.xml-body.1_div.1_div.3_div.7"><h4><span class="headingNumber">1.3.7. </span><span class="head">Panegyricus Messallae</span></h4><div class="l">Te, Messalla, canam, quamquam me cognita uirtus</div><div class="l">terret; ut infirmae nequeant subsistere uires,</div><div class="l">incipiam tamen, ac meritas si carmina laudes</div><div class="l">deficiant, — humilis tantis sim conditor actis</div><div class="l">nec tua praeter te chartis intexere quisquam </div><div class="l">facta queat, dictis ut non maiora supersint, —</div><div class="l">est nobis uoluisse satis; nec munera parua</div><div class="l">respueris: etiam Phoebo gratissima dona</div><div class="l">Cres tulit, et cunctis Baccho iucundior hospes</div><div class="l">Icarus, ut puro testantur sidera caelo </div><div class="l">Erigoneque Canisque, neget ne longior aetas;</div><div class="l">quin etiam Alcides, deus ascensurus Olympum,</div><div class="l">laeta Molorcheis posuit uestigia tectis,</div><div class="l">paruaque caelestis placauit mica, nec illis</div><div class="l">semper inaurato taurus cadit hostia cornu. </div><div class="l">Hic quoque sit gratus paruus labor, ut tibi possim</div><div class="l">inde alios alioque memor componere uersus.</div><div class="l">Alter dicat opus magni mirabile mundi,</div><div class="l">qualis in immenso desederit aere tellus,</div><div class="l">qualis et in curuum pontus confluxerit orbem, </div><div class="l">et uagus, e terris qua surgere nititur, aer,</div><div class="l">huic et contextus passim fluat igneus aether,</div><div class="l">pendentique super claudantur ut omnia caelo;</div><div class="l">at quodcumque meae poterunt audere camenae,</div><div class="l">seu tibi par poterunt seu, quod spes abnuit, ultra </div><div class="l">siue minus ( certeque canent minus), omne uouemus</div><div class="l">hoc tibi, nec tanto careat mihi carmine charta.</div><div class="l">Nam quamquam antiquae gentis superant tibi laudes,</div><div class="l">non tua maiorum contenta est gloria fama</div><div class="l">nec quaeris quid quaque index sub imagine dicat, </div><div class="l">sed generis priscos contendis uincere honores,</div><div class="l">quam tibi maiores maius decus ipse futuris:</div><div class="l">at tua non titulus capiet sub nomine facta,</div><div class="l">aeterno sed erunt tibi magna uolumina uersu,</div><div class="l">conuenientque tuas cupidi componere laudes </div><div class="l">undique quique canent uincto pede quique soluto;</div><div class="l">quis potius, certamen erit: sim uictor in illis,</div><div class="l">ut nostrum tantis inscribam nomen in actis.</div><div class="l">Nam quis te maiora gerit castrisue foroue?</div><div class="l">Nec tamen hic aut hic tibi laus maiorue minorue, </div><div class="l">iusta pari premitur ueluti cum pondere libra,</div><div class="l">prona nec hac plus parte sedet nec surgit ab illa,</div><div class="l">qualis, inaequatum si quando onus urget utrimque,</div><div class="l">instabilis natat alterno depressior orbe.</div><div class="l">Nam seu diuersi fremat inconstantia uulgi, </div><div class="l">non alius sedare queat; seu iudicis ira</div><div class="l">sit placanda, tuis poterit mitescere uerbis.</div><div class="l">Non Pylos aut Ithace tantos genuisse feruntur</div><div class="l">Nestora uel paruae magnum decus urbis Vlixem,</div><div class="l">uixerit ille senex quamuis, dum terna per orbem </div><div class="l">saecula fertilibus Titan decurreret horis,</div><div class="l">ille per ignotas audax errauerit urbes,</div><div class="l">qua maris extremis tellus includitur undis:</div><div class="l">nam Ciconumque manus aduersis reppulit armis,</div><div class="l">nec ualuit lotos coeptos auertere cursus, </div><div class="l">cessit et Aetnaeae Neptunius incola rupis</div><div class="l">uicta Maroneo foedatus lumina baccho;</div><div class="l">uexit et Aeolios placidum per Nerea uentos,</div><div class="l">incultos adiit Laestrygonas Antiphatenque,</div><div class="l">nobilis Artacie gelida quos inrigat unda; </div><div class="l">solum nec doctae uerterunt pocula Circes,</div><div class="l">quamuis illa foret Solis genus, apta uel herbis</div><div class="l">aptaque uel cantu ueteres mutare figuras;</div><div class="l">Cimmerion etiam obscuras accessit ad arces,</div><div class="l">quis numquam candente dies apparuit ortu, </div><div class="l">seu supra terras Phoebus seu curreret infra;</div><div class="l">uidit ut inferno Plutonis subdita regno</div><div class="l">magna deum proles leuibus discurreret umbris,</div><div class="l">praeteriitque cita Sirenum litora puppi;</div><div class="l">illum inter geminae nantem confinia mortis </div><div class="l">nec Scyllae saeuo conterruit impetus ore,</div><div class="l">cum canibus rabidas inter fera serperet undas,</div><div class="l">nec uiolenta suo consumpsit more Charybdis,</div><div class="l">uel si sublimis fluctu consurgeret imo,</div><div class="l">uel si interrupto nudaret gurgite pontum. </div><div class="l">Non uiolata uagi sileantur pascua Solis,</div><div class="l">non amor et fecunda Atlantidos arua Calypsus,</div><div class="l">finis et erroris miseri Phaeacia tellus.</div><div class="l">Atque haec seu nostras inter sunt cognita terras,</div><div class="l">fabula siue nouum dedit his erroribus orbem, </div><div class="l">sit labor illius, tua dum facundia maior.</div><div class="l">Iam te non alius belli tenet aptius artes,</div><div class="l">qua deceat tutam castris praeducere fossam,</div><div class="l">qualiter aduersos hosti defigere ceruos,</div><div class="l">quemue locum ducto melius sit claudere uallo, </div><div class="l">fontis ubi dulces erumpat terra liquores,</div><div class="l">ut facilisque tuis aditus sit et arduus hosti,</div><div class="l">laudis ut adsiduo uigeat certamine miles,</div><div class="l">quis tardamue sudem melius celeremue sagittam</div><div class="l">iecerit aut lento perfregerit obuia pilo, </div><div class="l">aut quis equum celeremue arto compescere freno</div><div class="l">possit et effusas tardo permittere habenas</div><div class="l">inque uicem modo directo contendere passu,</div><div class="l">seu libeat, curuo breuius conuertere gyro,</div><div class="l">quis parma, seu dextra uelit seu laeua, tueri, </div><div class="l">siue hac siue illac ueniat grauis impetus hastae</div><div class="l">amplior aut signata cita loca tangere funda.</div><div class="l">Iam simul audacis uenient certamina Martis</div><div class="l">aduersisque parent acies concurrere signis,</div><div class="l">tum tibi non desit faciem componere pugnae, </div><div class="l">seu sit opus quadratum acies consistat in agmen, </div><div class="l">rectus ut aequatis decurrat frontibus ordo,</div><div class="l">seu libeat duplicem seiunctim cernere martem,</div><div class="l">dexter uti laeuum teneat dextrumque sinister</div><div class="l">miles sitque duplex gemini uictoria casus. </div><div class="l">At non per dubias errant mea carmina laudes:</div><div class="l">nam bellis experta cano. Testis mihi uictae</div><div class="l">fortis Iapydiae miles, testis quoque fallax</div><div class="l">Pannonius, gelidas passim disiectus in Alpes,</div><div class="l">testis Arupinis et pauper natus in aruis, </div><div class="l">quem si quis uideat uetus ut non fregerit aetas,</div><div class="l">terna minus Pyliae miretur saecula famae:</div><div class="l">namque senex longae peragit dum tempora uitae, </div><div class="l">centum fecundos Titan renouauerit annos,</div><div class="l">ipse tamen uelox celerem super edere corpus</div><div class="l">audet equum ualidisque sedet moderator habenis. </div><div class="l">Te duce non alias conuersus terga Domator</div><div class="l">libera Romanae subiecit colla catenae.</div><div class="l">Nec tamen his contentus eris: maiora peractis</div><div class="l">instant, compertum est ueracibus ut mihi signis,</div><div class="l">quis Amythaonius nequeat certare Melampus. </div><div class="l">Nam modo fulgentem Tyrio subtegmine uestem</div><div class="l">indueras oriente die duce fertilis anni,</div><div class="l">splendidior liquidis cum Sol caput extulit undis</div><div class="l">et fera discordes tenuerunt flamina uenti,</div><div class="l">curua nec adsuetos egerunt flumina cursus, </div><div class="l">quin rapidum placidis etiam mare constitit undis,</div><div class="l">ulla nec aerias uolucris perlabitur auras</div><div class="l">nec quadrupes densas depascitur aspera siluas,</div><div class="l">quin largita tuis sunt muta silentia uotis.</div><div class="l">Iuppiter ipse leui uectus per inania curru </div><div class="l">adfuit et caelo uicinum liquit Olympum</div><div class="l">intentaque tuis precibus se praebuit aure</div><div class="l">cunctaque ueraci capite adnuit: additus aris</div><div class="l">laetior eluxit structos super ignis aceruos.</div><div class="l">Quin hortante deo magnis insistere rebus </div><div class="l">incipe; non idem tibi sint aliisque triumphi:</div><div class="l">non te uicino remorabitur obuia marte</div><div class="l">Gallia nec latis audax Hispania terris</div><div class="l">nec fera Theraeo tellus obsessa colono,</div><div class="l">nec qua uel Nilus uel regia lympha Choaspes </div><div class="l">profluit aut rapidus, Cyri dementia, Gyndes,</div><div class="l">aret Araccaeis aut unda Oroatia campis,</div><div class="l">nec qua regna uago Tomyris finiuit Araxe,</div><div class="l">impia nec saeuis celebrans conuiuia mensis</div><div class="l">ultima uicinus Phoebo tenet arua Padaeus, </div><div class="l">quaque Hebrus Tanaisque Getas rigat atque Magynos.</div><div class="l">Quid moror? Oceanus ponto qua continet orbem,</div><div class="l">nulla tibi aduersis regio sese offeret armis.</div><div class="l">Te manet inuictus Romano marte Britannus</div><div class="l">teque interiecto mundi pars altera sole. </div><div class="l">Nam circumfuso consistit in aere tellus</div><div class="l">et quinque in partes toto disponitur orbe.</div><div class="l">Atque duae gelido uastantur frigore semper:</div><div class="l">illic et densa tellus absconditur umbra,</div><div class="l">et nulla incepto perlabitur unda liquore, </div><div class="l">sed durata riget densam in glaciemque niuemque,</div><div class="l">quippe ubi non umquam Titan super egerit ortus.</div><div class="l">At media est Phoebi semper subiecta calori,</div><div class="l">seu propior terris aestiuum fertur in orbem</div><div class="l">seu celer hibernas properat decurrere luces; </div><div class="l">non igitur presso tellus exsurgit aratro,</div><div class="l">nec frugem segetes praebent neque pabula terrae;</div><div class="l">non illic colit arua deus, Bacchusue Ceresue,</div><div class="l">nulla nec exustas habitant animalia partes.</div><div class="l">Fertilis hanc inter posita est interque rigentes </div><div class="l">nostraque et huic aduersa solo pars altera nostro,</div><div class="l">quas similis utrimque tenens uicinia caeli</div><div class="l">temperat, alter et alterius uires necat aer;</div><div class="l">hinc placidus nobis per tempora uertitur annus,</div><div class="l">hinc et colla iugo didicit submittere taurus </div><div class="l">et lenta excelsos uitis conscendere ramos,</div><div class="l">tondeturque seges maturos annua partus,</div><div class="l">et ferro tellus, pontus confinditur aere,</div><div class="l">quin etiam structis exsurgunt oppida muris.</div><div class="l">Ergo ubi per claros ierint tua facta triumphos, </div><div class="l">solus utroque idem diceris magnus in orbe.</div><div class="l">Non ego sum satis ad tantae praeconia laudis,</div><div class="l">ipse mihi non si praescribat carmina Phoebus.</div><div class="l">Est tibi, qui possit magnis se accingere rebus,</div><div class="l">Valgius: aeterno propior non alter Homero. </div><div class="l">Languida non noster peragit labor otia, quamuis</div><div class="l">Fortuna, ut mos est illi, me aduersa fatiget.</div><div class="l">Nam mihi, cum magnis opibus domus alta niteret,</div><div class="l">cui fuerant flaui ditantes ordine sulci</div><div class="l">horrea fecundas ad deficientia messis, </div><div class="l">cuique pecus denso pascebant agmine colles,</div><div class="l">et domino satis et nimium furique lupoque,</div><div class="l">nunc desiderium superest: nam cura nouatur,</div><div class="l">cum memor ante actos semper dolor admonet annos.</div><div class="l">Sed licet asperiora cadant spolierque relictis, </div><div class="l">non te deficient nostrae memorare camenae.</div><div class="l">Nec solum tibi Pierii tribuentur honores:</div><div class="l">pro te uel rapidas ausim maris ire per undas,</div><div class="l">aduersis hiberna licet tumeant freta uentis,</div><div class="l">pro te uel densis solus subsistere turmis </div><div class="l">uel paruum Aetnaeae corpus committere flammae.</div><div class="l">Sum quodcumque, tuum est. Nostri si paruula cura</div><div class="l">sit tibi, quanta libet, si sit modo, non mihi regna</div><div class="l">Lydia, non magni potior sit fama Gylippi,</div><div class="l">posse Meleteas nec mallem uincere chartas. </div><div class="l">Quod tibi si uersus noster, totusue minusue,</div><div class="l">uel bene sit notus, summo uel inerret in ore,</div><div class="l">nulla mihi statuunt finem te fata canendi.</div><div class="l">Quin etiam mea tunc tumulus cum texerit ossa,</div><div class="l">seu matura dies celerem properat mihi mortem, </div><div class="l">longa manet seu uita, tamen, mutata figura</div><div class="l">seu me finget equum rigidos percurrere campos</div><div class="l">doctum seu tardi pecoris sim gloria taurus</div><div class="l">siue ego per liquidum uolucris uehar aera pennis,</div><div class="l">quandocumque hominem me longa receperit aetas, </div><div class="l">inceptis de te subtexam carmina chartis. </div></div><div class="textpart" id="index.xml-body.1_div.1_div.3_div.8"><h4><span class="headingNumber">1.3.8. </span><span class="head">De Sulpici Incerti Auctoris Elegiae</span></h4><div class="l">Sulpicia est tibi culta tuis, Mars magne, kalendis;</div><div class="l">spectatum e caelo, si sapis, ipse ueni;</div><div class="l">hoc Venus ignoscet; at tu, uiolente, caueto</div><div class="l">ne tibi miranti turpiter arma cadant:</div><div class="l">illius ex oculis, cum uult exurere diuos, </div><div class="l">accendit geminas lampadas acer Amor.</div><div class="l">Illam, quidquid agit, quoquo uestigia mouit,</div><div class="l">componit furtim subsequiturque Decor;</div><div class="l">seu soluit crines, fusis decet esse capillis:</div><div class="l">seu composit, comptis est ueneranda comis. </div><div class="l">Vrit, seu Tyria uoluit procedere palla:</div><div class="l">urit, seu niuea candida ueste uenit.</div><div class="l">Talis in aeterno felix Vertumnus Olympo</div><div class="l">mille habet ornatus, mille decenter habet.</div><div class="l">Sola puellarum digna est cui mollia caris </div><div class="l">uellera det sucis bis madefacta Tyros,</div><div class="l">possideatque, metit quidquid bene olentibus aruis</div><div class="l">cultor odoratae diues Arabs segetis,</div><div class="l">et quascumque niger rubro de litore gemmas</div><div class="l">proximus Eois colligit Indus aquis. </div><div class="l">Hanc uos, Pierides, festis cantate kalendis,</div><div class="l">et testudinea Phoebe superbe lyra.</div><div class="l">Hoc sollemne sacrum multos haec sumet in annos:</div><div class="l">dignior est uestro nulla puella choro. </div></div><div class="textpart" id="index.xml-body.1_div.1_div.3_div.9"><h4><span class="headingNumber">1.3.9. </span></h4><div class="l">Parce meo iuueni, seu quis bona pascua campi</div><div class="l">seu colis umbrosi deuia montis aper,</div><div class="l">neu tibi sit duros acuisse in proelia dentes;</div><div class="l">incolumem custos hunc mihi seruet Amor.</div><div class="l">Sed procul abducit uenandi Delia cura: </div><div class="l">o pereant siluae deficiantque canes!</div><div class="l">Quis furor est, quae mens, densos indagine colles</div><div class="l">claudentem teneras laedere uelle manus?</div><div class="l">Quidue iuuat furtim latebras intrare ferarum</div><div class="l">candidaque hamatis crura notare rubis? </div><div class="l">Sed tamen, ut tecum liceat, Cerinthe, uagari,</div><div class="l">ipsa ego per montes retia torta feram,</div><div class="l">ipsa ego uelocis quaeram uestigia cerui</div><div class="l">et demam celeri ferrea uincla cani.</div><div class="l">Tunc mihi, tunc placeant siluae, si, lux mea, tecum </div><div class="l">arguar ante ipsas concubuisse plagas:</div><div class="l">tunc ueniat licet ad casses, inlaesus abibit,</div><div class="l">ne ueneris cupidae gaudia turbet, aper.</div><div class="l">Nunc sine me sit nulla Venus, sed lege Dianae,</div><div class="l">caste puer, casta retia tange manu: </div><div class="l">et, quaecumque meo furtim subrepit amori,</div><div class="l">incidat in saeuas diripienda feras.</div><div class="l">At tu uenandi studium concede parenti,</div><div class="l">et celer in nostros ipse recurre sinus. </div></div><div class="textpart" id="index.xml-body.1_div.1_div.3_div.10"><h4><span class="headingNumber">1.3.10. </span></h4><div class="l">Huc ades et tenerae morbos expelle puellae,</div><div class="l">huc ades, intonsa Phoebe superbe coma;</div><div class="l">crede mihi, propera, nec te iam, Phoebe, pigebit</div><div class="l">formosae medicas applicuisse manus.</div><div class="l">Effice ne macies pallentes occupet artus, </div><div class="l">neu notet informis candida membra color,</div><div class="l">et quodcumque mali est et quidquid triste timemus,</div><div class="l">in pelagus rapidis euehat amnis aquis.</div><div class="l">Sancte, ueni, tecumque feras, quicumque sapores,</div><div class="l">quicumque et cantus corpora fessa leuant; </div><div class="l">neu iuuenem torque, metuit qui fata puellae</div><div class="l">uotaque pro domina uix numeranda facit;</div><div class="l">interdum uouet, interdum, quod langueat illa,</div><div class="l">dicit in aeternos aspera uerba deos.</div><div class="l">Pone metum, Cerinthe: deus non laedit amantes; </div><div class="l">tu modo semper ama: salua puella tibi est;</div><div class="l">nil opus est fletu: lacrimis erit aptius uti, </div><div class="l">si quando fuerit tristior illa tibi. </div><div class="l">At nunc tota tua est, te solum candida secum </div><div class="l">cogitat, et frustra credula turba sedet.</div><div class="l">Phoebe, faue: laus magna tibi tribuetur in uno</div><div class="l">corpore seruato restituisse duos. </div><div class="l">Iam celeber, iam laetus eris, cum debita reddet </div><div class="l">certatim sanctis laetus uterque focis;</div><div class="l">tunc te felicem dicet pia turba deorum, </div><div class="l">optabunt artes et sibi quisque tuas. </div></div><div class="textpart" id="index.xml-body.1_div.1_div.3_div.11"><h4><span class="headingNumber">1.3.11. </span></h4><div class="l">Qui mihi te, Cerinthe, dies dedit, hic mihi sanctus</div><div class="l">atque inter festos semper habendus erit:</div><div class="l">te nascente nouum Parcae cecinere puellis</div><div class="l">seruitium et dederunt regna superba tibi.</div><div class="l">Vror ego ante alias: iuuat hoc, Cerinthe, quod uror, </div><div class="l">si tibi de nobis mutuus ignis adest;</div><div class="l">mutuus adsit amor, per te dulcissima furta</div><div class="l">perque tuos oculos per Geniumque rogo.</div><div class="l">Mane Geni, cape tura libens uotisque faueto,</div><div class="l">si modo, cum de me cogitat, ille calet. </div><div class="l">Quod si forte alios iam nunc suspiret amores,</div><div class="l">tunc precor infidos, sancte, relinque focos.</div><div class="l">Nec tu sis iniusta, Venus: uel seruiat aeque</div><div class="l">uinctus uterque tibi uel mea uincla leua;</div><div class="l">sed potius ualida teneamur uterque catena, </div><div class="l">nulla queat posthac quam soluisse dies.</div><div class="l">Optat idem iuuenis quod nos, sed tectius optat:</div><div class="l">nam pudet haec illum dicere uerba palam.</div><div class="l">At tu, Natalis, quoniam deus omnia sentis,</div><div class="l">adnue: quid refert, clamne palamne roget? </div></div><div class="textpart" id="index.xml-body.1_div.1_div.3_div.12"><h4><span class="headingNumber">1.3.12. </span></h4><div class="l">Natalis Iuno, sanctos cape turis aceruos,</div><div class="l">quos tibi dat tenera docta puella manu;</div><div class="l">tota tibi est hodie, tibi se laetissima compsit,</div><div class="l">staret ut ante tuos conspicienda focos.</div><div class="l">Illa quidem ornandi causas tibi, diua, relegat; </div><div class="l">est tamen, occulte cui placuisse uelit.</div><div class="l">At tu, sancta, faue, neu quis diuellat amantes,</div><div class="l">sed iuueni, quaeso, mutua uincla para.</div><div class="l">Sic bene compones: ullae non ille puellae</div><div class="l">seruire aut cuiquam dignior illa uiro. </div><div class="l">Nec possit cupidos uigilans deprendere custos</div><div class="l">fallendique uias mille ministret Amor.</div><div class="l">Adnue purpureaque ueni perlucida palla:</div><div class="l">ter tibi fit libo, ter, dea casta, mero;</div><div class="l">praecipit et natae mater studiosa, quod optat: </div><div class="l">illa aliud tacita iam sua mente rogat;</div><div class="l">uritur, ut celeres urunt altaria flammae,</div><div class="l">nec, liceat quamuis, sana fuisse uelit.</div><div class="l">Sis iuueni grata ac, ueniet cum proximus annus,</div><div class="l">hic idem uotis iam uetus exstet amor. </div></div><div class="textpart" id="index.xml-body.1_div.1_div.3_div.13"><h4><span class="headingNumber">1.3.13. </span><span class="head">Sulpiciae Elegidia</span></h4><div class="l">Tandem uenit amor, qualem texisse pudori</div><div class="l">quam nudasse alicui sit mihi fama magis.</div><div class="l">Exorata meis illum Cytherea Camenis</div><div class="l">attulit in nostrum deposuitque sinum.</div><div class="l">Exsoluit promissa Venus: mea gaudia narret, </div><div class="l">dicetur si quis non habuisse sua.</div><div class="l">Non ego signatis quicquam mandare tabellis,</div><div class="l">ne legat id nemo quam meus ante, uelim,</div><div class="l">sed peccasse iuuat, uultus componere famae</div><div class="l">taedet: cum digno digna fuisse ferar. </div></div><div class="textpart" id="index.xml-body.1_div.1_div.3_div.14"><h4><span class="headingNumber">1.3.14. </span></h4><div class="l">Inuisus natalis adest, qui rure molesto</div><div class="l">et sine Cerintho tristis agendus erit.</div><div class="l">Dulcius urbe quid est? An uilla sit apta puellae</div><div class="l">atque Arretino frigidus amnis agro?</div><div class="l">Iam, nimium Messalla mei studiose, quiescas; </div><div class="l">non tempestiuae saepe, propinque, uiae.</div><div class="l">Hic animum sensusque meos abducta relinquo</div><div class="l">arbitrio, quamuis non sinis esse, meo. </div></div><div class="textpart" id="index.xml-body.1_div.1_div.3_div.15"><h4><span class="headingNumber">1.3.15. </span></h4><div class="l">Scis iter ex animo sublatum triste puellae?</div><div class="l">Natali Romae iam licet esse tuo.</div><div class="l">Omnibus ille dies nobis natalis agatur,</div><div class="l">qui nec opinanti nunc tibi forte uenit. </div></div><div class="textpart" id="index.xml-body.1_div.1_div.3_div.16"><h4><span class="headingNumber">1.3.16. </span></h4><div class="l">Gratum est, securus multum quod iam tibi de me</div><div class="l">permittis, subito ne male inepta cadam.</div><div class="l">Sit tibi cura togae potior pressumque quasillo</div><div class="l">scortum quam Serui filia Sulpicia:</div><div class="l">solliciti sunt pro nobis, quibus illa dolori est </div><div class="l">ne cedam ignoto maxima causa toro. </div></div><div class="textpart" id="index.xml-body.1_div.1_div.3_div.17"><h4><span class="headingNumber">1.3.17. </span></h4><div class="l">Estne tibi, Cerinthe, tuae pia cura puellae,</div><div class="l">quod mea nunc uexat corpora fessa calor?</div><div class="l">A ego non aliter tristes euincere morbos</div><div class="l">optarim, quam te si quoque uelle putem.</div><div class="l">At mihi quid prosit morbos euincere, si tu </div><div class="l">nostra potes lento pectore ferre mala? </div></div><div class="textpart" id="index.xml-body.1_div.1_div.3_div.18"><h4><span class="headingNumber">1.3.18. </span></h4><div class="l">Ne tibi sim, mea lux, aeque iam feruida cura</div><div class="l">ac uideor paucos ante fuisse dies,</div><div class="l">si quicquam tota commisi stulta iuuenta</div><div class="l">cuius me fatear paenituisse magis,</div><div class="l">hesterna quam te solum quod nocte reliqui, </div><div class="l">ardorem cupiens dissimulare meum. </div></div><div class="textpart" id="index.xml-body.1_div.1_div.3_div.19"><h4><span class="headingNumber">1.3.19. </span><span class="head">Incerti Auctoris</span></h4><div class="l">Nulla tuum nobis subducet femina lectum:</div><div class="l">hoc primum iuncta est foedere nostra uenus.</div><div class="l">Tu mihi sola places, nec iam te praeter in urbe</div><div class="l">formosa est oculis ulla puella meis.</div><div class="l">Atque utinam posses uni mihi bella uideri! </div><div class="l">Displiceas aliis: sic ego tutus ero.</div><div class="l">Nil opus inuidia est, procul absit gloria uulgi:</div><div class="l">qui sapit, in tacito gaudeat ille sinu.</div><div class="l">Sic ego secretis possum bene uiuere siluis,</div><div class="l">qua nulla humano sit uia trita pede. </div><div class="l">Tu mihi curarum requies, tu nocte uel atra</div><div class="l">lumen, et in solis tu mihi turba locis.</div><div class="l">Nunc licet e caelo mittatur amica Tibullo,</div><div class="l">mittetur frustra deficietque Venus;</div><div class="l">hoc tibi sancta tuae Iunonis numina iuro, </div><div class="l">quae sola ante alios est mihi magna deos.</div><div class="l">Quid facio demens? Heu! heu! mea pignora cedo;</div><div class="l">iuraui stulte: proderat iste timor.</div><div class="l">Nunc tu fortis eris, nunc tu me audacius ures:</div><div class="l">hoc peperit misero garrula lingua malum. </div><div class="l">Iam faciam quodcumque uoles, tuus usque manebo,</div><div class="l">nec fugiam notae seruitium dominae,</div><div class="l">sed Veneris sanctae considam uinctus ad aras:</div><div class="l">haec notat iniustos supplicibusque fauet. </div></div><div class="textpart" id="index.xml-body.1_div.1_div.3_div.20"><h4><span class="headingNumber">1.3.20. </span></h4><div class="l">Rumor ait crebro nostram peccare puellam</div><div class="l">nunc ego me surdis auribus esse uelim.</div><div class="l">Crimina non haec sunt nostro sine facta dolore:</div><div class="l">quid miserum torques, rumor acerbe? Tace. </div></div><div class="textpart" id="index.xml-body.1_div.1_div.3_div.21"><h4><span class="headingNumber">1.3.21. </span><span class="head">Domiti Marsi</span></h4><div class="l">Te quoque Vergilio comitem non aequa, Tibulle,</div><div class="l">Mors iuvenem campos misit ad Elysios</div><div class="l">ne foret aut elegis molles qui fleret amores</div><div class="l">aut caneret forti regia bella pede. </div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Tibullus.
	    Date: 2018-02-13<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T18:59:25Z.
	       SAXON HE 9.8.0.5.
		 --></address></div></body></html>
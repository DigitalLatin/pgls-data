<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>De Ira</title><meta name="author" content="Seneca" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="De Ira" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">De Ira</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a lang="lat" class="toc toc_0" href="#index.xml-body.1_div.1">Liber II ad Novatum: de ira</a><ul class="toc"><li class="toc"><span class="headingNumber">1.1. </span><a class="toc toc_1" href="#index.xml-body.1_div.1_div.1">Liber I</a><ul class="toc"></ul></li><li class="toc"><span class="headingNumber">1.2. </span><a class="toc toc_1" href="#index.xml-body.1_div.1_div.2">Liber II</a><ul class="toc"></ul></li><li class="toc"><span class="headingNumber">1.3. </span><a class="toc toc_1" href="#index.xml-body.1_div.1_div.3">Liber III</a><ul class="toc"></ul></li></ul></li></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span><span class="head">Liber II ad Novatum: de ira</span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">Liber I</span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span></h4><div class="textpart" id="index.xml-body.1_div.1_div.1_div.1_div.1"><h5><span class="headingNumber">1.1.1.1. </span></h5><p>Exegisti a me. Novate, ut scriberem quemadmodum posset ira leniri, nec immerito mihi videris hunc praecipue affectum pertimuisse maxime ex omnibus taetrum ac rabidum. Ceteris enim aliquid quieti placidique inest, hic totus concitatus et in impetu doloris est, armorum sanguinis suppliciorum minime humana furens cupiditate, dum alteri noceat sui neglegens, in ipsa irruens tela et ultionis secum ultorem tracturae avidus. </p></div><div class="textpart" id="index.xml-body.1_div.1_div.1_div.1_div.2"><h5><span class="headingNumber">1.1.1.2. </span></h5><p>Quidam itaque e sapientibus viris iram dixerunt brevem insaniam; aeque enim impotens sui est, decoris oblita, necessitudinum immemor, in quod coepit pertinax et intenta, rationi consiliisque praeclusa, vanis agitata causis, ad dispectum aequi verique inhabilis, ruinis simillima, quae super id quod oppressere franguntur. </p></div><div class="textpart" id="index.xml-body.1_div.1_div.1_div.1_div.3"><h5><span class="headingNumber">1.1.1.3. </span></h5><p>Ut scias autem non esse sanos quos ira possedit, ipsum illorum habitum intuere ; nam ut furentium certa indicia sunt audax et minax <span class="pagebreak" id="index.xml-pb-d30e87">[Page p.108]</span> vultus, tristis frons, torva facies, citatus gradus, inquietae manus, color versus, crebra et vehementius acta suspiria, ita irascentium eadem signa sunt :</p></div><div class="textpart" id="index.xml-body.1_div.1_div.1_div.1_div.4"><h5><span class="headingNumber">1.1.1.4. </span></h5><p>flagrant ac micant oculi, multus ore toto rubor exaestuante ab imis praecordiis sanguine, labra quatiuntur, dentes comprimuntur, horrent ac surriguntur capilli, spiritus coactus ac stridens, articulorum se ipsos torquentium sonus, gemitus mugitusque et parum explanatis vocibus sermo praeruptus et conplosae saepius manus et pulsata humus pedibus et totum concitum corpus" magnasque irae minas agens," foeda visu et horrenda facies depravantium se atque intumescentium </p></div><div class="textpart" id="index.xml-body.1_div.1_div.1_div.1_div.5"><h5><span class="headingNumber">1.1.1.5. </span></h5><p>—nescias utrum magis detestabile vitium sit an deforme. Cetera licet abscondere et in abdito alere ; ira se profert et in faciem exit, quantoque maior, hoc effervescit manifestius. Non vides ut omnium animalium, simul ad nocendum insurrexerunt, praecurrant notae ac tota corpora solitum quietumque egrediantur habitum et feritatem suam exasperent ? </p></div><div class="textpart" id="index.xml-body.1_div.1_div.1_div.1_div.6"><h5><span class="headingNumber">1.1.1.6. </span></h5><p>Spumant apris ora, dentes acuuntur attritu, taurorum cornua iactantur in vacuum et harena pulsu pedum spargitur, leones fremunt, inflantur irritatis colla serpentibus, rabidarum canum tristis aspectus est. Nullum est animal tam horrendum tam perniciosumque natura, ut non appareat in illo, simul ira invasit, novae feritatis accessio. </p></div><div class="textpart" id="index.xml-body.1_div.1_div.1_div.1_div.7"><h5><span class="headingNumber">1.1.1.7. </span></h5><p>Nec ignoro ceteros quoque affectus vix occultari, libidinem metumque et audaciam dare sui signa et posse praenosci ; neque enim ulla vehementior intrat <span class="pagebreak" id="index.xml-pb-d30e101">[Page p.110]</span> concitatio, quae nihil moveat in vultu. Quid ergo interest ? Quod alii affectus apparent, hic eminet.</p></div></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span></h4><div class="textpart" id="index.xml-body.1_div.1_div.1_div.2_div.1"><h5><span class="headingNumber">1.1.2.1. </span></h5><p>Iam vero si effectus eius damnaque intueri velis, nulla pestis humano generi pluris stetit. Videbis caedes ac venena et reorum mutuas sordes et urbium clades et totarum exitia gentium et principum sub civili hasta capita venalia et subiectas tectis faces nec intra moenia coercitos ignes sed ingentia spatia regionum hostili flamma relucentia. </p></div><div class="textpart" id="index.xml-body.1_div.1_div.1_div.2_div.2"><h5><span class="headingNumber">1.1.2.2. </span></h5><p>Aspice nobilissimarum civitatum fundamenta vix notabili a ; has ira deiecit. Aspice solitudines per multa milia sine habitatore desertas ; has ira exhausit. Aspice tot memoriae proditos duces mali exempla fati ; alium ira in cubili suo confodit, alium intra sacra mensae iura percussit, alium intra leges celebrisque spectaculum fori lancinavit, alium filii parricidio dare sanguinem iussit, alium servili manu regalem aperire iugulum, alium in cruce membra distendere. </p></div><div class="textpart" id="index.xml-body.1_div.1_div.1_div.2_div.3"><h5><span class="headingNumber">1.1.2.3. </span></h5><p>Et adhuc singulorum supplicia narro ; quid, si tibi libuerit relictis in quos ira viritim exarsit aspicere caesas gladio contiones et plebem immisso milite contrucidatam et in perniciem promiscuam totos populos capitis damnatos <span class="gap"> [...]</span> <span class="note" id="Note1"><span class="noteLabel">Note: </span>damnatos restored by Madvig, after which a leaf or more of tlte us. has been lost. </span> <span class="pagebreak" id="index.xml-pb-d30e118">[Page p.112]</span></p></div><div class="textpart" id="index.xml-body.1_div.1_div.1_div.2_div.4"><h5><span class="headingNumber">1.1.2.4. </span></h5><p>tamquam aut curam nostram deserentibus aut auctoritatem contemnentibus. Quid ? Gladiatoribus quare populus irascitur et tam inique, ut iniuriam putet, quod non libenter pereunt ? Contemni se iudicat et vultu, gestu, ardore a spectatore in adversarium vertitur. </p></div><div class="textpart" id="index.xml-body.1_div.1_div.1_div.2_div.5"><h5><span class="headingNumber">1.1.2.5. </span></h5><p>Quicquid est tale, non est ira, sed quasi ira, sicut puerorum, qui si ceciderunt, terram verberari volunt et saepe ne sciunt quidem, cur irascantur, sed tantum irascuntur, sine causa et sine iniuria, non tamen sine aliqua iniuriae specie nec sine aliqua poenae cupiditate. Deluduntur itaque imitatione plagarum et simulatis deprecantium lacrimis placantur et falsa ultione falsus dolor tollitur. </p></div></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span></h4><div class="textpart" id="index.xml-body.1_div.1_div.1_div.3_div.1"><h5><span class="headingNumber">1.1.3.1. </span></h5><p>" Irascimur," inquit, " saepe non illis qui laeserunt, sed iis qui laesuri sunt ; ut scias iram non ex iniuria nasci." Verum est irasci nos laesuris, sed ipsa cogitatione nos laedunt, et iniuriam qui facturus est iam facit. </p></div><div class="textpart" id="index.xml-body.1_div.1_div.1_div.3_div.2"><h5><span class="headingNumber">1.1.3.2. </span></h5><p>" Ut scias," inquit, " non esse iram poenae cupiditatem, infirmissimi saepe potentissimis irascuntur nec poenam concupiscunt quam non sperant." Primum diximus cupiditatem esse poenae exigendae, non facultatem; concupiscunt autem homines et quae non possunt. Deinde nemo tam humilis est, qui poenam vel summi hominis sperare non possit; ad nocendum potentes sumus. Aristotelis <span class="pagebreak" id="index.xml-pb-d30e133">[Page p.114]</span> finitio non multum a nostra abest ;</p></div><div class="textpart" id="index.xml-body.1_div.1_div.1_div.3_div.3"><h5><span class="headingNumber">1.1.3.3. </span></h5><p>ait enim iram esse cupiditatem doloris reponendi. Quid inter nostram et hanc finitionem intersit, exsequi longum est. Contra utramque dicitur feras irasci nec iniuria irritatas nec poenae dolorisve alieni causa; nam etiam si haec efficiunt, non haec petunt. </p></div><div class="textpart" id="index.xml-body.1_div.1_div.1_div.3_div.4"><h5><span class="headingNumber">1.1.3.4. </span></h5><p>Sed dicendum est feras ira carere et omnia animalia<span class="note" id="Note2"><span class="noteLabel">Note: </span>animalia added by Vahlen. </span> praeter hominem ; nam cum sit inimica rationi, nusquam tamen nascitur, nisi ubi rationi locus est. Impetus habent ferae, rabiem, feritatem, incursum ; iram quidem non magis quam luxuriam, et in quasdam voluptates intemperantiores homine sunt.</p></div><div class="textpart" id="index.xml-body.1_div.1_div.1_div.3_div.5"><h5><span class="headingNumber">1.1.3.5. </span></h5><p>Non est quod credas illi qui dicit : Non aper irasci meminit, non fidere cursu cerva nec armentis incurrere fortibus ursi. Irasci dicit incitari, impingi; irasci quidem non magis sciunt quam ignoscere. </p></div><div class="textpart" id="index.xml-body.1_div.1_div.1_div.3_div.6"><h5><span class="headingNumber">1.1.3.6. </span></h5><p>Muta animalia humanis affectibus carent, habent autem similes illis quosdam impulsus. Alioquin si amor in illis esset et odium, esset amicitia et simultas, dissensio et concordia ; quorum aliqua in illis quoque exstant vestigia, ceterum humanorum pectorum propria bona malaque sunt. </p></div><div class="textpart" id="index.xml-body.1_div.1_div.1_div.3_div.7"><h5><span class="headingNumber">1.1.3.7. </span></h5><p>Nulli nisi homini concessa prudentia est, providentia, diligentia, cogitatio, nec tantum virtutibus humanis animalia sed etiam vitiis prohibita sunt. Tota illorum ut extra ita intra forma humanae dissimilis est ; <span class="pagebreak" id="index.xml-pb-d30e153">[Page p.116]</span> regium est illud et principale aliter ductum. Ut vox est quidem, sed non explanabilis et perturbata et verborum inefficax, ut lingua, sed devincta nec in motus varios soluta, ita ipsum principale parum subtile, parum exactum. Capit ergo visus speciesque rerum quibus ad impetus evocetur, sed turbidas et confusas.</p></div><div class="textpart" id="index.xml-body.1_div.1_div.1_div.3_div.8"><h5><span class="headingNumber">1.1.3.8. </span></h5><p>Ex eo procursus illorum tumultusque vehementes sunt, metus autem sollicitudinesque et tristitia et ira non sunt, sed his quaedam similia. Ideo cito cadunt et mutantur in contrarium et, cum acerrime saevierunt expaveruntque, pascuntur et ex fremitu discursuque vesano statim quies soporque sequitur. </p></div></div><div class="textpart" id="index.xml-body.1_div.1_div.1_div.4"><h4><span class="headingNumber">1.1.4. </span></h4><div class="textpart" id="index.xml-body.1_div.1_div.1_div.4_div.1"><h5><span class="headingNumber">1.1.4.1. </span></h5><p>Quid esset ira satis explicitum est. Quo distet ab iracundia apparet; quo ebrius ab ebrioso et timens a timido. Iratus potest non esse iracundus ; iracundus potest aliquando iratus non esse. </p></div><div class="textpart" id="index.xml-body.1_div.1_div.1_div.4_div.2"><h5><span class="headingNumber">1.1.4.2. </span></h5><p>Cetera, quae pluribus apud Graecos nominibus in species iram distinguunt, quia apud nos vocabula sua non habent, praeteribo, etiam si amarum nos acerbumque dicimus, nec minus stomachosum, rabiosum, clamosum, difficilem, asperum, quae omnia irarum differentiae sunt ; inter hos morosum ponas licet, delicatum iracundiae genus. </p></div><div class="textpart" id="index.xml-body.1_div.1_div.1_div.4_div.3"><h5><span class="headingNumber">1.1.4.3. </span></h5><p>Quaedam enim sunt irae, quae intra clamorem considant, quaedam non minus pertinaces quam frequentes, quaedam saevae manu verbis parciores, quaedam in verborum maledictorumque <span class="pagebreak" id="index.xml-pb-d30e168">[Page p.118]</span> amaritudinem effusae ; quaedam ultra querellas et aversationes non exeunt, quaedam altae gravesque sunt et introrsus versae. Mille aliae species sunt mali multiplicis.</p></div></div><div class="textpart" id="index.xml-body.1_div.1_div.1_div.5"><h4><span class="headingNumber">1.1.5. </span></h4><div class="textpart" id="index.xml-body.1_div.1_div.1_div.5_div.1"><h5><span class="headingNumber">1.1.5.1. </span></h5><p>Quid esset ira quaesitum est, an in ullum aliud animal quam in hominem caderet, quo ab iracundia distaret, quot eius species essent ; nunc quaeramus an ira secundum naturam sit et an utilis atque ex aliqua parte retinenda. </p></div><div class="textpart" id="index.xml-body.1_div.1_div.1_div.5_div.2"><h5><span class="headingNumber">1.1.5.2. </span></h5><p>An secundum naturam sit manifestum erit, si hominem inspexerimus. Quo quid est mitius, dum in recto animi habitus est ? Quid autem ira crudelius est ? Quid homine aliorum amantius ? Quid ira infestius ? Homo in adiutorium mutuum genitus est, ira in exitium; hic congregari vult, illa discedere; hic prodesse, illa nocere ; hic etiam ignotis succurrere, illa etiam carissimos petere ; hic aliorum commodis vel impendere se paratus est, illa in periculum, dummodo deducat, descendere. </p></div><div class="textpart" id="index.xml-body.1_div.1_div.1_div.5_div.3"><h5><span class="headingNumber">1.1.5.3. </span></h5><p>Quis ergo magis naturam rerum ignorat quam qui optimo eius operi et emendatissimo hoc ferum ac perniciosum vitium adsignat ? Ira, ut diximus, avida poenae est, cuius cupidinem inesse pacatissimo hominis pectori minime secundum eius naturam est. Beneficiis enim humana vita constat et concordia, nec terrore sed mutuo amore in foedus auxiliumque commune constringitur. </p></div></div><div class="textpart" id="index.xml-body.1_div.1_div.1_div.6"><h4><span class="headingNumber">1.1.6. </span></h4><div class="textpart" id="index.xml-body.1_div.1_div.1_div.6_div.1"><h5><span class="headingNumber">1.1.6.1. </span></h5><p>" Quid ergo ? Non aliquando castigatio necessaria est ? " Quidni ? Sed haec sine ira, cum ratione ; <span class="pagebreak" id="index.xml-pb-d30e184">[Page p.120]</span> non enim nocet sed medetur specie nocendi. Quemadmodum quaedam hastilia detorta, ut corrigamus, adurimus et adactis cuneis, non ut frangamus sed ut explicemus, elidimus, sic ingenia vitio prava dolore corporis animique corrigimus.</p></div><div class="textpart" id="index.xml-body.1_div.1_div.1_div.6_div.2"><h5><span class="headingNumber">1.1.6.2. </span></h5><p>Nempe medicus primo in levibus vitiis temptat non multum ex cotidiana consuetudine inflectere et cibis, potionibus, exercitationibus ordinem imponere ac valetudinem tantum mutata vitae dispositione firmare. Proximum est, ut modus proficiat; si modus et ordo non proficit, subducit aliqua et circumcidit ; si ne adhoc quidem respondet, interdicit cibis et abstinentia corpus exonerat ; si frustra molliora cesserunt, ferit venam membrisque, si adhaerentia nocent et morbum diffundunt, manus adfert ; nec ulla dura videtur curatio, cuius salutaris effectus est. </p></div><div class="textpart" id="index.xml-body.1_div.1_div.1_div.6_div.3"><h5><span class="headingNumber">1.1.6.3. </span></h5><p>Ita legum praesidem civitatisque rectorem decet, quam diu potest, verbis et his mollioribus ingenia curare, ut facienda suadeat cupiditatemque honesti et aequi conciliet animis faciatque vitiorum odium, pretium virtutium ; transeat deinde ad tristiorem orationem, qua moneat adhuc et exprobret ; novissime ad poenas et has adhuc leves, revocabiles decurrat ; ultima supplicia sceleribus ultimis ponat, ut nemo pereat, nisi quem <span class="pagebreak" id="index.xml-pb-d30e192">[Page p.122]</span> perire etiam pereuntis intersit.</p></div><div class="textpart" id="index.xml-body.1_div.1_div.1_div.6_div.4"><h5><span class="headingNumber">1.1.6.4. </span></h5><p>Hoc uno medentibus erit dissimilis, quod illi quibus vitam non potuerunt largiri facilem exitum praestant, hic damnatos cum dedecore et traductione vita exigit, non quia delectetur ullius poena—procul est enim a sapiente tam inhumana feritas—sed ut documentum omnium sint, et quia vivi noluerunt prodesse, morte certe eorum res publica utatur. Non est ergo natura hominis poenae adpetens ; ideo ne ira quidem secundum naturam hominis, quia poenae adpetens est. </p></div><div class="textpart" id="index.xml-body.1_div.1_div.1_div.6_div.5"><h5><span class="headingNumber">1.1.6.5. </span></h5><p>Et Platonis argumentum adferam—quid enim nocet alienis uti ex parte qua nostra sunt ?—: " Vir bonus," inquit, " non laedit." Poena laedit; bono ergo poena non convenit, ob hoc nec ira, quia poena irae convenit. Si vir bonus poena non gaudet, non gaudebit ne eo quidem adfectu, cui poena voluptati est ; ergo non est naturalis ira. </p></div></div><div class="textpart" id="index.xml-body.1_div.1_div.1_div.7"><h4><span class="headingNumber">1.1.7. </span></h4><div class="textpart" id="index.xml-body.1_div.1_div.1_div.7_div.1"><h5><span class="headingNumber">1.1.7.1. </span></h5><p>Numquid, quamvis non sit naturalis ira, adsumenda est, quia utilis saepe fuit ? Extollit animos et incitat, nec quicquam sine illa magnificum in bello fortitudo gerit, nisi hinc flamma subdita est et hic stimulus peragitavit misitque in pericula audaces. Optimum itaque quidam putant temperare iram, non tollere, eoque detracto, quod exundat, ad salutarem <span class="pagebreak" id="index.xml-pb-d30e204">[Page p.124]</span> modum cogere, id vero retinere sine quo languebit actio et vis ac vigor animi resolvetur.</p></div><div class="textpart" id="index.xml-body.1_div.1_div.1_div.7_div.2"><h5><span class="headingNumber">1.1.7.2. </span></h5><p>Primum facilius est excludere perniciosa quam regere et non admittere quam admissa moderari ; nam cum se in possessione posuerunt, potentiora rectore sunt nec recidi se minuive patiuntur. </p></div><div class="textpart" id="index.xml-body.1_div.1_div.1_div.7_div.3"><h5><span class="headingNumber">1.1.7.3. </span></h5><p>Deinde ratio ipsa, cui freni traduntur, tam diu potens est quam diu diducta est ab adfectibus ; si miscuit se illis et inquinavit, non potest continere quos summovere potuisset. Commota enim semel et excussa mens ei servit quo impellitur. </p></div><div class="textpart" id="index.xml-body.1_div.1_div.1_div.7_div.4"><h5><span class="headingNumber">1.1.7.4. </span></h5><p>Quarundam rerum initia in nostra potestate sunt, ulteriora nos vi sua rapiunt nec regressum relinquunt. Ut in praeceps datis corporibus nullum sui arbitrium est nec resistere morarive deiecta potuerunt, sed consilium omne et paenitentiam irrevocabilis praecipitatio abscidit et non licet eo non pervenire, quo non ire licuisset, ita animus si in iram, amorem aliosque se proiecit adfectus, non permittitur reprimere impetum ; rapiat illum oportet et ad imum agat pondus suum et vitiorum natura proclivis. </p></div></div><div class="textpart" id="index.xml-body.1_div.1_div.1_div.8"><h4><span class="headingNumber">1.1.8. </span></h4><div class="textpart" id="index.xml-body.1_div.1_div.1_div.8_div.1"><h5><span class="headingNumber">1.1.8.1. </span></h5><p>Optimum est primum irritamentum irae protinus spernere ipsisque repugnare seminibus et dare operam, ne incidamus in iram. Nam si coepit ferre transversos, difficilis ad salutem recursus est, quoniam nihil rationis est, ubi semel adfectus inductus est iusque <span class="pagebreak" id="index.xml-pb-d30e219">[Page p.126]</span> illi aliquod voluntate nostra datum est ; faciet de cetero quantum volet, non quantum permiseris.</p></div><div class="textpart" id="index.xml-body.1_div.1_div.1_div.8_div.2"><h5><span class="headingNumber">1.1.8.2. </span></h5><p>In primis, inquam, finibus hostis arcendus est ; nam cum intravit et portis se intulit, modum a captivis non accipit. Neque enim sepositus est animus et extrinsecus speculatur adfectus, ut illos non patiatur ultra quam oportet procedere, sed in adfectum ipse mutatur ideoque non potest utilem illam vim et salutarem proditam iam infirmatamque revocare. </p></div><div class="textpart" id="index.xml-body.1_div.1_div.1_div.8_div.3"><h5><span class="headingNumber">1.1.8.3. </span></h5><p>Non enim, ut dixi, separatas ista sedes suas diductasque habent, sed affectus et ratio in melius peiusque mutatio animi est. Quomodo ergo ratio occupata et oppressa vitiis resurget, quae irae cessit ? Aut quemadmodum ex confusione se liberabit, in qua peiorum mixtura praevaluit ? " Sed quidam," inquit, " in ira se continent. </p></div><div class="textpart" id="index.xml-body.1_div.1_div.1_div.8_div.4"><h5><span class="headingNumber">1.1.8.4. </span></h5><p>" Utrum ergo ita ut nihil faciant eorum quae ira dictat an ut aliquid ? Si nihil faciunt, apparet non esse ad actiones rerum necessariam iram, quam vos, quasi fortius aliquid ratione haberet, advocabatis. </p></div><div class="textpart" id="index.xml-body.1_div.1_div.1_div.8_div.5"><h5><span class="headingNumber">1.1.8.5. </span></h5><p>Denique interrogo : valentior est quam ratio an infirmior ? Si valentior, quomodo illi modum ratio poterit imponere, cum parere nisi imbecilliora non soleant ? Si infirmior est, sine hac per se ad rerum effectus sufficit ratio nec desiderat inbecillioris auxilium. " At irati quidam constant sibi et se continent. </p></div><div class="textpart" id="index.xml-body.1_div.1_div.1_div.8_div.6"><h5><span class="headingNumber">1.1.8.6. </span></h5><p>" <span class="pagebreak" id="index.xml-pb-d30e236">[Page p.128]</span> Quando ? Cum iam ira evanescit et sua sponte decedit, non cum in ipso fervore est ; tunc enim potentior est. " Quid ergo ?</p></div><div class="textpart" id="index.xml-body.1_div.1_div.1_div.8_div.7"><h5><span class="headingNumber">1.1.8.7. </span></h5><p>Non aliquando in ira quoque et dimittunt incolumes intactosque quos oderunt et a nocendo abstinent ? " Faciunt. Quando ? Cum adfectus repercussit adfectum et aut metus aut cupiditas aliquid impetravit. Non rationis tunc beneficio quievit, sed affectuum infida et mala pace. </p></div></div><div class="textpart" id="index.xml-body.1_div.1_div.1_div.9"><h4><span class="headingNumber">1.1.9. </span></h4><div class="textpart" id="index.xml-body.1_div.1_div.1_div.9_div.1"><h5><span class="headingNumber">1.1.9.1. </span></h5><p>Deinde nihil habet in se utile nec acuit animum ad res bellicas. Numquam enim virtus vitio adiuvanda est se contenta. Quotiens impetu opus est, non irascitur sed exsurgit et in quantum putavit opus esse concitatur remittiturque, non aliter quam quae tormentis exprimuntur tela in potestate mittentis sunt in quantum torqueantur. </p></div><div class="textpart" id="index.xml-body.1_div.1_div.1_div.9_div.2"><h5><span class="headingNumber">1.1.9.2. </span></h5><p>" Ira," inquit Aristoteles, " necessaria est, nec quicquam sine illa expugnari potest, nisi illa implet animum et spiritum accendit; utendum autem illa est non ut duce sed ut milite." Quod est falsum. Nam si exaudit rationem sequiturque qua ducitur, iam non est ira, cuius proprium est contumacia ; si vero repugnat et non ubi iussa est quiescit, sed libidine ferociaque provehitur,tam inutilis animi minister est quam miles, qui signum receptui neglegit. </p></div><div class="textpart" id="index.xml-body.1_div.1_div.1_div.9_div.3"><h5><span class="headingNumber">1.1.9.3. </span></h5><p>Itaque si modum adhiberi sibi patitur, alio nomine appellanda est, desit ira esse, quam effrenatam <span class="pagebreak" id="index.xml-pb-d30e251">[Page p.130]</span> indomitamque intellego ; si non patitur, perniciosa est nec inter auxilia numeranda ; ita aut ira non est aut inutilis est.</p></div><div class="textpart" id="index.xml-body.1_div.1_div.1_div.9_div.4"><h5><span class="headingNumber">1.1.9.4. </span></h5><p>Nam si quis poenam exigit non ipsius poenae avidus sed quia oportet, non est adnumerandus iratis. Hic erit utilis miles qui scit parere consilio ; adfectus quidem tam mali ministri quam duces sunt. </p></div></div><div class="textpart" id="index.xml-body.1_div.1_div.1_div.10"><h4><span class="headingNumber">1.1.10. </span></h4><div class="textpart" id="index.xml-body.1_div.1_div.1_div.10_div.1"><h5><span class="headingNumber">1.1.10.1. </span></h5><p>Ideo numquam adsumet ratio in adiutorium improvidos et violentos impetus, apud quos nihil ipsa auctoritatis habeat, quos numquam comprimere possit, nisi pares illis similisque opposuerit, ut irae metum, inertiae iram, timori cupiditatem. </p></div><div class="textpart" id="index.xml-body.1_div.1_div.1_div.10_div.2"><h5><span class="headingNumber">1.1.10.2. </span></h5><p><span class="note" id="Note3"><span class="noteLabel">Note: </span>ut <span class="gap"> [...]</span> cupiditatem Gertz and Hermes omit.</span> Absit hoc a virtute malum, ut umquam ratio ad vitia confugiat ! Non potest hic animus fidele otium capere, quatiatur necesse est fluctueturque, qui malis suis tutus est, qui fortis esse nisi irascitur non potest, industrius nisi cupit, quietus nisi timet : in tyrannide illi vivendum est in alicuius adfectus venienti servitutem. Non pudet virtutes in clientelam vitiorum demittere ?</p></div><div class="textpart" id="index.xml-body.1_div.1_div.1_div.10_div.3"><h5><span class="headingNumber">1.1.10.3. </span></h5><p>Deinde desinit quicquam posse ratio, si nihil potest sine adfectu, et incipit par illi similisque esse. Quid enim interest, si aeque adfectus inconsulta res est sine ratione quam ratio sine adfectu inefficax ? Par utrumque est, ubi esse alterum sine altero non potest. Quis autem sustineat adfectum exaequare rationi ? <span class="pagebreak" id="index.xml-pb-d30e271">[Page p.132]</span> " Ita," inquit, " utilis adfectus est, si modicus est."</p></div><div class="textpart" id="index.xml-body.1_div.1_div.1_div.10_div.4"><h5><span class="headingNumber">1.1.10.4. </span></h5><p>Immo si natura utilis est. Sed si impatiens imperii rationisque est, hoc dumtaxat moderatione consequetur, ut quo minor fuerit, minus noceat : ergo modicus affectus nihil aliud quam malum modicum est. </p></div></div><div class="textpart" id="index.xml-body.1_div.1_div.1_div.11"><h4><span class="headingNumber">1.1.11. </span></h4><div class="textpart" id="index.xml-body.1_div.1_div.1_div.11_div.1"><h5><span class="headingNumber">1.1.11.1. </span></h5><p>" Sed adversus hostes," inquit, " necessaria est ira." Nusquam minus ; ubi non effusos esse oportet impetus sed temperatos et oboedientes. Quid enim est aliud quod barbaros tanto robustiores corporibus, tanto patientiores laborum comminuat nisi ira infestissima sibi ? </p></div><div class="textpart" id="index.xml-body.1_div.1_div.1_div.11_div.2"><h5><span class="headingNumber">1.1.11.2. </span></h5><p>Gladiatores quoque ars tuetur, ira denudat. Deinde quid opus est ira, cum idem proficiat ratio ? An tu putas venatorem irasci feris ? Atqui et venientis excipit et fugientis persequitur, et omnia illa sine ira facit ratio. Quid Cimbrorum Teutonorumque tot milia superfusa Alpibus ita sustulit, ut tantae cladis notitiam ad suos non nuntius sed fama pertulerit, nisi quod erat illis ira pro virtute ? Quae ut aliquando propulit stravitque obvia, ita saepius sibi exitio est. Germanis quid est animosius ? Quid ad incursum acrius ? </p></div><div class="textpart" id="index.xml-body.1_div.1_div.1_div.11_div.3"><h5><span class="headingNumber">1.1.11.3. </span></h5><p>Quid armorum cupidius, quibus innascuntur innutriunturque, quorum unica illis cura est in alia neglegentibus ? Quid induratius ad omnem patientiam, ut quibus magna ex parte non tegimenta corporum provisa sint, non suffugia adversus <span class="pagebreak" id="index.xml-pb-d30e287">[Page p.134]</span> perpetuum caeli rigorem ?</p></div><div class="textpart" id="index.xml-body.1_div.1_div.1_div.11_div.4"><h5><span class="headingNumber">1.1.11.4. </span></h5><p>Hos tamen Hispani Gallique et Asiae Syriaeque molles bello viri, antequam legio visatur, caedunt ob nullam aliam rem opportunos quam iracundiam. Agedum illis corporibus, illis animis delicias, luxum, opes ignorantibus da rationem, da disciplinam : ut nil amplius dicam, necesse erit certe nobis mores Romanos repetere. </p></div><div class="textpart" id="index.xml-body.1_div.1_div.1_div.11_div.5"><h5><span class="headingNumber">1.1.11.5. </span></h5><p>Quo alio Fabius affectas imperii vires recreavit, quam quod cunctari et trahere et morari sciit, quae omnia irati nesciunt ? Perierat imperium, quod tunc in extremo stabat, si Fabius tantum ausus esset quantum ira suadebat : habuit in consilio fortunam publicam et aestimatis viribus, ex quibus iam perire nihil sine universo poterat, dolorem ultionemque seposuit in unam utilitatem et occasiones intentus ; iram ante vicit quam Hannibalem. Quid Scipio ? </p></div><div class="textpart" id="index.xml-body.1_div.1_div.1_div.11_div.6"><h5><span class="headingNumber">1.1.11.6. </span></h5><p>Non relicto Hannibale et Punico exercitu omnibusque, quibus irascendum erat, bellum in Africam transtulit tam lentus, ut opinionem luxuriae segnitiaeque malignis daret ? </p></div><div class="textpart" id="index.xml-body.1_div.1_div.1_div.11_div.7"><h5><span class="headingNumber">1.1.11.7. </span></h5><p>Quid alter Scipio ? Non circa Numantiam multum diuque sedit et hunc suum publicumque dolorem aequo animo tulit, diutius Numantiam quam Carthaginem vinci ? Dum circumvallat et includit hostem, eo compulit, ut <span class="pagebreak" id="index.xml-pb-d30e301">[Page p.136]</span> ferro ipsi suo caderent.</p></div><div class="textpart" id="index.xml-body.1_div.1_div.1_div.11_div.8"><h5><span class="headingNumber">1.1.11.8. </span></h5><p>Non est itaque utilis ne in proeliis quidem aut bellis ira ; in temeritatem enim prona est et pericula, dum inferre vult, non cavet. Illa certissima est virtus quae se diu multumque circumspexit et rexit et ex lento ac destinato provexit. </p></div></div><div class="textpart" id="index.xml-body.1_div.1_div.1_div.12"><h4><span class="headingNumber">1.1.12. </span></h4><div class="textpart" id="index.xml-body.1_div.1_div.1_div.12_div.1"><h5><span class="headingNumber">1.1.12.1. </span></h5><p>"Quid ergo ? " inquit, " vir bonus non irascitur, si caedi patrem suum viderit, si rapi matrem ? " Non irascetur, sed vindicabit, sed tuebitur. Quid autem times, ne parum magnus illi stimulus etiam sine ira pietas sit ? Aut dic eodem modo : " Quid ergo ? Cum videat secari patrem suum filiumve, vir bonus non flebit nec linquetur animo ? " Quae accidere feminis videmus, quotiens illas levis periculi suspicio perculit. </p></div><div class="textpart" id="index.xml-body.1_div.1_div.1_div.12_div.2"><h5><span class="headingNumber">1.1.12.2. </span></h5><p>Officia sua vir bonus exsequetur inconfusus, intrepidus ; et sic bono viro digna faciet, ut nihil faciat viro indignum. Pater caedetur, defendam ; caesus est, exsequar, quia oportet, non quia dolet. " Irascuntur boni viri pro suorum iniuriis. </p></div><div class="textpart" id="index.xml-body.1_div.1_div.1_div.12_div.3"><h5><span class="headingNumber">1.1.12.3. </span></h5><p>" <span class="note" id="Note4"><span class="noteLabel">Note: </span>The words irascuntur <span class="gap"> [...]</span> iniuriis Gertz places here ; in AL they appear after adgnoscit below.</span> Cum hoc dicis, Theophraste, quaeris invidiam praeceptis fortioribus et relicto iudice ad coronam venis. Quia unusquisque in eiusmodi suorum casu irascitur, putas iudicaturos homines id fieri debere quod faciunt; fere enim iustum quisque affectum iudicat quem adgnoscit.</p></div><div class="textpart" id="index.xml-body.1_div.1_div.1_div.12_div.4"><h5><span class="headingNumber">1.1.12.4. </span></h5><p>Sed idem faciunt, si calda non <span class="pagebreak" id="index.xml-pb-d30e324">[Page p.138]</span> bene praebetur, si vitreum fractum est, si calceus luto sparsus est. Non pietas illam iram sed infirmitas movet, sicut pueris, qui tam parentibus amissis flebunt quam nucibus.</p></div><div class="textpart" id="index.xml-body.1_div.1_div.1_div.12_div.5"><h5><span class="headingNumber">1.1.12.5. </span></h5><p>Irasci pro suis non est pii animi sed infirmi ; illud pulchrum dignumque, pro parentibus, liberis, amicis, civibus prodire defensorem ipso officio ducente, volentem, iudicantem, providentem, non impulsum et rabidum. Nullus enim affectus vindicandi cupidior est quam ira et ob id ipsum ad vindicandum inhabilis ; praerapida et amens, ut omnis fere cupiditas, ipsa sibi in id in quod properat opponitur. Itaque nec in pace nec in bello umquam bono fuit ; pacem enim similem belli efficit, in armis vero obliviscitur Martem esse communem venitque in alienam potestatem, dum in sua non est. </p></div><div class="textpart" id="index.xml-body.1_div.1_div.1_div.12_div.6"><h5><span class="headingNumber">1.1.12.6. </span></h5><p>Deinde non ideo vitia in usum recipienda sunt, quia aliquando aliquid effecerunt ; nam et febres quaedam genera valetudinis levant, nec ideo non ex toto illis caruisse melius est. Abominandum remedi genus est sanitatem debere morbo. Simili modo ira, etiam si aliquando ut venenum et praecipitatio et naufragium ex inopinato profuit, non ideo salutaris iudicanda est ; saepe enim saluti fuere pestifera. </p></div></div><div class="textpart" id="index.xml-body.1_div.1_div.1_div.13"><h4><span class="headingNumber">1.1.13. </span></h4><div class="textpart" id="index.xml-body.1_div.1_div.1_div.13_div.1"><h5><span class="headingNumber">1.1.13.1. </span></h5><p>Deinde quae habenda sunt, quo maiora eo meliora et optabiliora sunt. Si iustitia bonum est, <span class="pagebreak" id="index.xml-pb-d30e336">[Page p.140]</span> nemo dicet meliorem futuram, si quid detractum ex ea fuerit ; si fortitudo bonum est, nemo illam desiderabit ex aliqua parte deminui.</p></div><div class="textpart" id="index.xml-body.1_div.1_div.1_div.13_div.2"><h5><span class="headingNumber">1.1.13.2. </span></h5><p>Ergo et ira quo maior hoc melior ; quis enim ullius boni accessionem recusaverit ? Atqui augeri illam inutile est; ergo et esse. Non est bonum quod incremento malum fit. </p></div><div class="textpart" id="index.xml-body.1_div.1_div.1_div.13_div.3"><h5><span class="headingNumber">1.1.13.3. </span></h5><p>" Utilis," inquit, " ira est, quia pugnaciores facit." Isto modo et ebrietas ; facit enim protervos et audaces multique meliores ad ferrum fuere male sobrii ; isto modo dic et phrenesin atque insaniam viribus necessariam, quia saepe validiores furor reddit. Quid ? </p></div><div class="textpart" id="index.xml-body.1_div.1_div.1_div.13_div.4"><h5><span class="headingNumber">1.1.13.4. </span></h5><p>Non aliquotiens metus ex contrario fecit audacem, et mortis timor etiam inertissimos excitavit in proelium ? Sed ira, ebrietas, metus aliaque eiusmodi foeda et caduca irritamenta sunt nec virtutem instruunt, quae nihil vitiis eget, sed segnem alioqui animum et ignavum paullum adlevant. Nemo irascendo fit fortior, nisi qui fortis sine ira non fuisset. </p></div><div class="textpart" id="index.xml-body.1_div.1_div.1_div.13_div.5"><h5><span class="headingNumber">1.1.13.5. </span></h5><p>Ita non in adiutorium virtutis venit, sed in vicem. Quid quod, si bonum esset ira, perfectissimum quemque sequeretur ? Atqui iracundissimi infantes senesque et aegri sunt, et invalidum omne natura querulum est. </p></div></div><div class="textpart" id="index.xml-body.1_div.1_div.1_div.14"><h4><span class="headingNumber">1.1.14. </span></h4><div class="textpart" id="index.xml-body.1_div.1_div.1_div.14_div.1"><h5><span class="headingNumber">1.1.14.1. </span></h5><p>" Non potest," inquit, " fieri " Theophrastus " ut non vir bonus irascatur malis." Isto modo quo <span class="pagebreak" id="index.xml-pb-d30e354">[Page p.142]</span> melior quisque, hoc iracundior erit; vide ne contra placidior sonitusque affectibus et cui nemo odio sit.</p></div><div class="textpart" id="index.xml-body.1_div.1_div.1_div.14_div.2"><h5><span class="headingNumber">1.1.14.2. </span></h5><p>Peccantis vero quid habet cur oderit, cum error illos in eiusmodi delicta compellat ? Non est autem prudentis errantis odisse ; alioqui ipse sibi odio erit. Cogitet quam multa contra bonum morem faciat, quam multa ex is, quae egit, veniam desiderent ; iam irascetur etiam sibi. Neque enim aequus iudex aliam de sua, aliam de aliena causa sententiam fert. </p></div><div class="textpart" id="index.xml-body.1_div.1_div.1_div.14_div.3"><h5><span class="headingNumber">1.1.14.3. </span></h5><p>Nemo, inquam, invenietur qui se possit absolvere, et innocentem quisque se dicit respiciens testem, non conscientiam. Quanto humanius mitem et patrium animum praestare peccantibus et illos non persequi, sed revocare ! Errantem per agros ignorantia viae melius est ad rectum iter admovere quam expellere. </p></div></div><div class="textpart" id="index.xml-body.1_div.1_div.1_div.15"><h4><span class="headingNumber">1.1.15. </span></h4><div class="textpart" id="index.xml-body.1_div.1_div.1_div.15_div.1"><h5><span class="headingNumber">1.1.15.1. </span></h5><p>Corrigendus est itaque, qui peccat, et admonitione et vi, et molliter et aspere, meliorque tam sibi quam aliis faciendus non sine castigatione, sed sine ira; quis enim cui medetur irascitur ? At corrigi nequeunt nihilque in illis lene aut spei bonae capax est. Tollantur e coetu mortalium facturi peiora quae contingunt, et quo uno modo possunt desinant mali esse, sed hoc sine odio. </p></div><div class="textpart" id="index.xml-body.1_div.1_div.1_div.15_div.2"><h5><span class="headingNumber">1.1.15.2. </span></h5><p>Quid enim <span class="pagebreak" id="index.xml-pb-d30e369">[Page p.144]</span> est, cur oderim eum, cui tum maxime prosum, cum illum sibi eripio ? Num quis membra sua tunc odit, cum abscidit ? Non est illa ira, sed misera curatio. Rabidos effligimus canes et trucem atque immansuetum bovem occidimus et morbidis pecoribus, ne gregem polluant, ferrum demittimus ; portentosos fetus exstinguimus, liberos quoque, si debiles monstrosique editi sunt, mergimus ; nec ira, sed ratio est a sanis inutilia secernere.</p></div><div class="textpart" id="index.xml-body.1_div.1_div.1_div.15_div.3"><h5><span class="headingNumber">1.1.15.3. </span></h5><p>Nil minus quam irasci punientem decet, cum eo magis ad emendationem poena proficiat, si iudicio lata est. Inde est, quod Socrates servo ait : " Caederem te, nisi irascerer." Admonitionem servi in tempus sanius distulit, illo tempore se admonuit. Cuius erit tandem temperatus affectus, cum Socrates non sit ausus se irae committere ? </p></div></div><div class="textpart" id="index.xml-body.1_div.1_div.1_div.16"><h4><span class="headingNumber">1.1.16. </span></h4><div class="textpart" id="index.xml-body.1_div.1_div.1_div.16_div.1"><h5><span class="headingNumber">1.1.16.1. </span></h5><p>Ergo ad coercitionem errantium sceleratorumque irato castigatore non opus est ; nam cum ira delictum animi sit, non oportet peccata corrigere peccantem. " Quid ergo ? Non irascar latroni ? Quid ergo ? Non irascar venefico ? " Non ; neque enim mihi irascor, cum sanguinem mitto. Omne poenae genus remedi loco admoveo. </p></div><div class="textpart" id="index.xml-body.1_div.1_div.1_div.16_div.2"><h5><span class="headingNumber">1.1.16.2. </span></h5><p>Tu adhuc in prima parte versaris errorum nec graviter labens sed frequenter ; obiurgatio te primum secreta deinde publicata emendare temptabit. Tu longius iam processisti, quam ut possis verbis sanari; ignominia <span class="pagebreak" id="index.xml-pb-d30e381">[Page p.146]</span> contineberis.<span class="note" id="Note5"><span class="noteLabel">Note: </span>Hermes, after Pincianus, inserts non. </span> Tibi fortius aliquid et quod sentias inurendum est ; in exilium et loca ignota mittens. In te duriora remedia iam solida nequitia desiderat ; et vincula publica et carcer adhibebitur.</p></div><div class="textpart" id="index.xml-body.1_div.1_div.1_div.16_div.3"><h5><span class="headingNumber">1.1.16.3. </span></h5><p>Tibi insanabilis animus et sceleribus scelera contexens, et iam non causis, quae numquam malo defuturae sunt, impelleris, sed satis tibi est magna ad peccandum causa peccare, perbibisti nequitiam et ita visceribus immiscuisti, ut nisi cum ipsis exire non possit; olim miser mori quaeris ; bene de te merebimur, auferemus tibi istam qua vexas, vexaris insaniam et per tua alienaque volutato supplicia id quod unum tibi bonum superest repraesentabimus, mortem. Quare irascar cui cum maxime prosum ? Interim optimum misericordiae genus est occidere. </p></div><div class="textpart" id="index.xml-body.1_div.1_div.1_div.16_div.4"><h5><span class="headingNumber">1.1.16.4. </span></h5><p>Si intrassem valetudinarium exercitus ut sciens aut domus divitis, non idem imperassem omnibus per diversa aegrotantibus ; varia in tot animis vitia video et civitati curandae adhibitus sum; pro cuiusque morbo medicina quaeratur, hunc sanet verecundia, hunc peregrinatio, hunc dolor, hunc egestas, hunc ferrum. </p></div><div class="textpart" id="index.xml-body.1_div.1_div.1_div.16_div.5"><h5><span class="headingNumber">1.1.16.5. </span></h5><p>Itaque etsi perversa induenda magistratui vestis et convocanda classico contio est, procedam in tribunal non furens <span class="pagebreak" id="index.xml-pb-d30e395">[Page p.148]</span> nec infestus sed vultu legis et illa sollemnia verba leni magis gravique quam rabida voce concipiam et agi lege<span class="note" id="Note6"><span class="noteLabel">Note: </span>lege added by Gertz, after Pincianus, </span> iubebo non iratus sed severus ; et cum cervicem noxio imperabo praecidi et cum parricidas insuam culleo et cum mittam in supplicium militare et cum Tarpeio proditorem hostemve publicum imponam, sine ira eo vultu animoque ero, quo serpentes et animalia venenata percutio.</p></div><div class="textpart" id="index.xml-body.1_div.1_div.1_div.16_div.6"><h5><span class="headingNumber">1.1.16.6. </span></h5><p>" Iracundia opus est ad puniendum." Quid ? Tibi lex videtur irasci iis quos non novit, quos non vidit, quos non futuros sperat ? Illius itaque sumendus est animus, quae non irascitur, sed constituit. Nam si bono viro ob mala facinora irasci convenit, et ob secundas res malorum hominum invidere conveniet. Quid enim est indignius quam florere improbos<span class="note" id="Note7"><span class="noteLabel">Note: </span>improbos added by Gemoll. </span> quosdam et eos indulgentia fortunae abuti, quibus nulla potest satis mala inveniri fortuna ? Sed tam commoda illorum sine invidia videbit quam scelera sine ira ; bonus iudex damnat improbanda, non odit. " Quid ergo ?</p></div><div class="textpart" id="index.xml-body.1_div.1_div.1_div.16_div.7"><h5><span class="headingNumber">1.1.16.7. </span></h5><p>Non, cum eiusmodi aliquid sapiens habebit in manibus, tangetur animus eius eritque solito commotior ? " Fateor ; sentiet levem quendam tenuemque motum ; nam, ut dicit Zenon, in sapientis quoque animo, etiam eum vulnus sanatum est, cicatrix manet. Sentiet <span class="pagebreak" id="index.xml-pb-d30e409">[Page p.150]</span> itaque suspiciones quasdam et umbras affectuum, ipsis quidem carebit.</p></div></div><div class="textpart" id="index.xml-body.1_div.1_div.1_div.17"><h4><span class="headingNumber">1.1.17. </span></h4><div class="textpart" id="index.xml-body.1_div.1_div.1_div.17_div.1"><h5><span class="headingNumber">1.1.17.1. </span></h5><p>Aristoteles ait affectus quosdam, si quis illis bene utatur, pro armis esse. Quod verum foret, si velut bellica instrumenta sumi deponique possent induentis arbitrio. Haec arma, quae Aristoteles virtuti dat, ipsa per se pugnant, non expectant manum, et habent, non habentur. </p></div><div class="textpart" id="index.xml-body.1_div.1_div.1_div.17_div.2"><h5><span class="headingNumber">1.1.17.2. </span></h5><p>Nil aliis instrumentis opus est, satis nos instruxit ratione natura. Hoc dedit telum firmum, perpetuum, obsequens, nec anceps nec quod in dominum remitti posset. Non ad providendum tantum, sed ad res gerendas satis est per se ipsa ratio ; etenim quid est stultius quam hanc ab iracundia petere praesidium, rem stabilem ab incerta, fidelem ab infida, sanam ab aegra ? </p></div><div class="textpart" id="index.xml-body.1_div.1_div.1_div.17_div.3"><h5><span class="headingNumber">1.1.17.3. </span></h5><p>Quid, quod ad actiones quoque, in quibus solis opera iracundiae videtur necessaria, multo per se ratio fortior est ? Nam eum iudicavit aliquid faciendum, in eo perseverat ; nihil enim melius inventura est se ipsa, quo mutetur ; ideo stat semel constitutis. </p></div><div class="textpart" id="index.xml-body.1_div.1_div.1_div.17_div.4"><h5><span class="headingNumber">1.1.17.4. </span></h5><p>Iram saepe misericordia retro egit ; habet enim non solidum robur sed vanum tumorem violentisque principiis utitur, non aliter quam qui a terra venti surgunt et fluminibus paludibusque concepti sine pertinacia vehementes sunt. </p></div><div class="textpart" id="index.xml-body.1_div.1_div.1_div.17_div.5"><h5><span class="headingNumber">1.1.17.5. </span></h5><p>Incipit magno impetu, deinde deficit ante tempus fatigata, et, quae nihil aliud quam crudelitatem ac <span class="pagebreak" id="index.xml-pb-d30e427">[Page p.152]</span> nova genera poenarum versaverat, cum animadvertendum est, iam fracta lenisque est. Affectus cito cadit, aequalis est ratio.</p></div><div class="textpart" id="index.xml-body.1_div.1_div.1_div.17_div.6"><h5><span class="headingNumber">1.1.17.6. </span></h5><p>Ceterum etiam ubi perseveravit ira, nonnumquam, si plures sunt qui perire meruerunt, post duorum triumve sanguinem occidere desinit. Primi eius ictus acres sunt ; sic serpentium venena a cubili erepentium nocent, innoxii dentes sunt, cum illos frequens morsus exhausit. </p></div><div class="textpart" id="index.xml-body.1_div.1_div.1_div.17_div.7"><h5><span class="headingNumber">1.1.17.7. </span></h5><p>Ergo non paria patiuntur qui paria commiserant, et saepe qui minus commisit plus patitur, quia recentiori obiectus est. Et in totum inaequalis est ; modo ultra quam oportet excurrit, modo citerius debito resistit ; sibi enim indulget et ex libidine iudicat et audire non vult et patrocinio non relinquit locum et ea tenet quae invasit et eripi sibi iudicium suum, etiam si pravum est, non sinit. </p></div></div><div class="textpart" id="index.xml-body.1_div.1_div.1_div.18"><h4><span class="headingNumber">1.1.18. </span></h4><div class="textpart" id="index.xml-body.1_div.1_div.1_div.18_div.1"><h5><span class="headingNumber">1.1.18.1. </span></h5><p>Ratio utrique parti tempus dat, deinde advocationem et sibi petit, ut excutiendae veritati spatium habeat ; ira festinat. Ratio id iudicare vult quod aequum est ; ira id aequum videri vult quod iudicavit. </p></div><div class="textpart" id="index.xml-body.1_div.1_div.1_div.18_div.2"><h5><span class="headingNumber">1.1.18.2. </span></h5><p>Ratio nil praeter ipsum de quo agitur spectat; ira vanis et extra causam obversantibus commovetur. Vultus illam securior, vox clarior, sermo liberior, cultus delicatior, advocatio ambitiosior, favor popularis exasperant ; saepe infesta patrono reum damnat ; etiam <span class="pagebreak" id="index.xml-pb-d30e442">[Page p.154]</span> si ingeritur oculis veritas, amat et tuetur errorem; coargui non vult et in male coeptis honestior illi pertinacia videtur quam paenitentia.</p></div><div class="textpart" id="index.xml-body.1_div.1_div.1_div.18_div.3"><h5><span class="headingNumber">1.1.18.3. </span></h5><p>Cn. Piso fuit memoria nostra vir a multis vitiis integer, sed pravus et cui placebat pro constantia rigor. Is cum iratus duci iussisset eum, qui ex commeatu sine commilitone redierat, quasi interfecisset quem non exhibebat, roganti tempus aliquod ad conquirendum non dedit. Damnatus extra vallum productus est et iam cervicem porrigebat, cum subito apparuit ille commilito qui occisus videbatur. </p></div><div class="textpart" id="index.xml-body.1_div.1_div.1_div.18_div.4"><h5><span class="headingNumber">1.1.18.4. </span></h5><p>Tunc centurio supplicio praepositus condere gladium speculatorem iubet, damnatum ad Pisonem reducit redditurus Pisoni innocentiam ; nam militi fortuna reddiderat. Ingenti concursu deducuntur complexi alter alterum eum magno gaudio castrorum commilitones. Conscendit tribunal furens Piso ac iubet duci utrumque, et eum militem qui non occiderat et eum qui non perierat. Quid hoc indignius ? </p></div><div class="textpart" id="index.xml-body.1_div.1_div.1_div.18_div.5"><h5><span class="headingNumber">1.1.18.5. </span></h5><p>Quia unus innocens apparuerat, duo peribant. Piso adiecit et tertium. Nam ipsum centurionem, qui damnatum reduxerat, duci iussit. Constituti sunt in eodem illo loco perituri tres ob unius innocentiam. </p></div><div class="textpart" id="index.xml-body.1_div.1_div.1_div.18_div.6"><h5><span class="headingNumber">1.1.18.6. </span></h5><p>O quam sollers est iracundia ad fingendas causas furoris ! " Te," inquit, " duci iubeo, quia damnatus es ; te, quia causa damnationis <span class="pagebreak" id="index.xml-pb-d30e456">[Page p.156]</span> commilitoni fuisti ; te, quia iussus occidere imperatori non paruisti." Excogitavit quemadmodum tria crimina faceret, quia nullum invenerat.</p></div></div><div class="textpart" id="index.xml-body.1_div.1_div.1_div.19"><h4><span class="headingNumber">1.1.19. </span></h4><div class="textpart" id="index.xml-body.1_div.1_div.1_div.19_div.1"><h5><span class="headingNumber">1.1.19.1. </span></h5><p>Habet, inquam, iracundia hoc mali; non vult regi. Irascitur veritati ipsi, si contra voluntatem suam apparuit ; cum clamore et tumultu et totius corporis iactatione quos destinavit insequitur adiectis conviciis maledictisque. Hoc non facit ratio ; </p></div><div class="textpart" id="index.xml-body.1_div.1_div.1_div.19_div.2"><h5><span class="headingNumber">1.1.19.2. </span></h5><p>sed si ita opus est, silens quietaque totas domus funditus tollit et familias rei publicae pestilentes cum coniugibus ac liberis perdit, tecta ipsa diruit et solo exaequat et inimica libertati nomina exstirpat. Hoc non frendens nec caput quassans nec quicquam indecorum iudici faciens, cuius tum maxime placidus esse debet et in statu vultus, cum magna pronuntiat. </p></div><div class="textpart" id="index.xml-body.1_div.1_div.1_div.19_div.3"><h5><span class="headingNumber">1.1.19.3. </span></h5><p>" Quid opus est," inquit Hieronymus, " cum velis caedere aliquem, tua prius labra mordere ? " Quid, si ille vidisset desilientem de tribunali proconsulem et fasces lictori auferentem et suamet vestimenta scindentem, quia tardius scindebantur aliena ? </p></div><div class="textpart" id="index.xml-body.1_div.1_div.1_div.19_div.4"><h5><span class="headingNumber">1.1.19.4. </span></h5><p>Quid opus est mensam evertere ? Quid pocula adfligere ? Quid se in columnas impingere ? Quid capillos avellere, femur pectusque percutere ? Quantam iram putas, quae, quia in alium non tam cito quam vult erumpit, in se <span class="pagebreak" id="index.xml-pb-d30e471">[Page p.158]</span> revertitur ? Tenentur itaque a proximis et rogantur, ut sibi ipsi placentur.</p></div><div class="textpart" id="index.xml-body.1_div.1_div.1_div.19_div.5"><h5><span class="headingNumber">1.1.19.5. </span></h5><p>Quorum nil facit quisquis vacuus ira meritam cuique poenam iniungit. Dimittit saepe eum, cuius peccatum deprendit. Si paenitentia facti spem bonam pollicetur, si intellegit non ex alto venire nequitiam, sed summo, quod aiunt, animo inhaerere, dabit impunitatem nec accipientibus nocituram nec dantibus ; </p></div><div class="textpart" id="index.xml-body.1_div.1_div.1_div.19_div.6"><h5><span class="headingNumber">1.1.19.6. </span></h5><p>nonnumquam magna scelera levius quam minora compescet, si illa lapsu, non crudelitate commissa sunt, his inest latens et operta et inveterata calliditas ; idem delictum in duobus non eodem malo afficiet, si alter per neglegentiam admisit, alter curavit ut nocens esset. </p></div><div class="textpart" id="index.xml-body.1_div.1_div.1_div.19_div.7"><h5><span class="headingNumber">1.1.19.7. </span></h5><p>Hoc semper in omni animadversione servabit, ut sciat alteram adhiberi, ut emendet malos, alteram, ut tollat ; in utroque non praeterita, sed futura intuebitur—nam, ut Plato ait, nemo prudens punit, quia peccatum est, sed ne peccetur ; revocari enim praeterita non possunt, futura prohibentur—, et quos volet nequitiae male cedentis exempla fieri, palam occidet, non tantum ut pereant ipsi, sed ut alios pereundo deterreant. </p></div><div class="textpart" id="index.xml-body.1_div.1_div.1_div.19_div.8"><h5><span class="headingNumber">1.1.19.8. </span></h5><p>Haec cui expendenda aestimandaque sunt, vides quam debeat omni perturbatione liber accedere ad rem summa diligentia <span class="pagebreak" id="index.xml-pb-d30e485">[Page p.160]</span> tractandam, potestatem vitae necisque ; male irato ferrum committitur.</p></div></div><div class="textpart" id="index.xml-body.1_div.1_div.1_div.20"><h4><span class="headingNumber">1.1.20. </span></h4><div class="textpart" id="index.xml-body.1_div.1_div.1_div.20_div.1"><h5><span class="headingNumber">1.1.20.1. </span></h5><p>Ne illud quidem iudicandum est, aliquid iram ad magnitudinem animi conferre. Non est enim illa magnitudo ; tumor est. Nec corporibus copia vitiosi umoris intentis morbus incrementum est sed pestilens abundantia. </p></div><div class="textpart" id="index.xml-body.1_div.1_div.1_div.20_div.2"><h5><span class="headingNumber">1.1.20.2. </span></h5><p>Omnes, quos vecors animus supra cogitationes extollit humanas, altum quiddam et sublime spirare se credunt ; ceterum nil solidi subest, sed in ruinam prona sunt quae sine fundamentis crevere. Non habet ira cui insistat. Non ex firmo mansuroque oritur, sed ventosa et inanis est tantumque abest a magnitudine animi, quantum a fortitudine audacia, a fiducia insolentia, ab austeritate tristitia, a severitate crudelitas. </p></div><div class="textpart" id="index.xml-body.1_div.1_div.1_div.20_div.3"><h5><span class="headingNumber">1.1.20.3. </span></h5><p>Multum, inquam, interest inter sublimem animum et superbum. Iracundia nihil amplum decorumque molitur ; contra mihi videtur veternosi et infelicis animi, imbecillitatis sibi conscii, saepe indolescere, ut exulcerata et aegra corpora, quae ad tactus levissimos gemunt. Ita ira muliebre maxime ac puerile vitium est. " At incidit et in viros." Nam viris quoque puerilia ac muliebria ingenia sunt. </p></div><div class="textpart" id="index.xml-body.1_div.1_div.1_div.20_div.4"><h5><span class="headingNumber">1.1.20.4. </span></h5><p>" Quid ergo ? Non aliquae voces ab iratis emittuntur quae magno emissae videantur animo ? " Immo<span class="note" id="Note8"><span class="noteLabel">Note: </span>immo added by Madvig. </span> veram ignorantibus magnitudinem, qualis illa dira et abominanda : " Oderint, dum metuant." Sullano scias saeculo scriptam. Nescio utrum sibi peius <span class="pagebreak" id="index.xml-pb-d30e503">[Page p.162]</span> optaverit, ut odio esset, an ut timori. " Oderint." Occurrit illi futurum, ut exsecrentur, insidientur, opprimant. Quid adiecit ? Di illi male faciant, adeo repperit dignum odio remedium. " Oderint "—quid tum ? Dum pareant ? Non ; dum probent ? Non ; quid ergo ? " Dum timeant." Sic ne amari quidem vellem. Magno hoc dictum spiritu putas ? Falleris ;</p></div><div class="textpart" id="index.xml-body.1_div.1_div.1_div.20_div.5"><h5><span class="headingNumber">1.1.20.5. </span></h5><p>nec enim magnitudo ista est sed immanitas. Non est quod credas irascentium verbis, quorum strepitus magni, minaces sunt, intra mens pavidissima. </p></div><div class="textpart" id="index.xml-body.1_div.1_div.1_div.20_div.6"><h5><span class="headingNumber">1.1.20.6. </span></h5><p>Nec est quod existimes verum esse, quod apud disertissimum virum T. Livium dicitur : " Vir ingenii magni magis quam boni." Non potest istud separari; aut et bonum erit aut nec magnum, quia magnitudinem animi inconcussam intellego et introrsus solidam et ab imo parem firmamque, qualis inesse malis ingeniis non potest. </p></div><div class="textpart" id="index.xml-body.1_div.1_div.1_div.20_div.7"><h5><span class="headingNumber">1.1.20.7. </span></h5><p>Terribilia enim esse et tumultuosa et exitiosa possunt ; magnitudinem quidem, cuius firmamentum roburque bonitas est, non habebunt. Ceterum sermone, conatu et omni extra paratu facient magnitudinis fidem ; </p></div><div class="textpart" id="index.xml-body.1_div.1_div.1_div.20_div.8"><h5><span class="headingNumber">1.1.20.8. </span></h5><p>eloquentur aliquid, quod tu magni animi<span class="note" id="Note9"><span class="noteLabel">Note: </span>animi added by Gertz, </span> putes, sicut C. Caesar, qui iratus caelo, quod obstreperetur pantomimis, quos imitabatur studiosius quam spectabat, quodque comessatio sua fulminibus terreretur—prorsus parum certis—ad pugnam vocavit Iovem et <span class="pagebreak" id="index.xml-pb-d30e520">[Page p.164]</span> quidem sine missione, Homericum illum exclamans versum : </p><blockquote lang="grc" class="blockquote"><div class="l">ἤ μ' ἀνάειρ' ἐγὼ σέ·</div></blockquote><p> <span class="note" id="Note10"><span class="noteLabel">marg</span>9</span> Quanta dementia fuit ! Putavit aut sibi noceri ne ab Iove quidem posse aut se nocere etiam Iovi posse. Non puto parum momenti hanc eius vocem ad incitandas coniuratorum mentes addidisse ; ultimae enim patientiae visum est eum ferre, qui Iovem non ferret !</p></div></div><div class="textpart" id="index.xml-body.1_div.1_div.1_div.21"><h4><span class="headingNumber">1.1.21. </span></h4><div class="textpart" id="index.xml-body.1_div.1_div.1_div.21_div.1"><h5><span class="headingNumber">1.1.21.1. </span></h5><p>Nihil ergo in ira, ne cum videtur quidem vehemens et deos hominesque despiciens, magnum, nihil nobile est. Aut si videtur alicui magnum animum ira producere, videatur et luxuria—ebore sustineri vult, purpura vestiri, auro tegi, terras transferre, maria concludere, flumina praecipitare, nemora suspendere ; </p></div><div class="textpart" id="index.xml-body.1_div.1_div.1_div.21_div.2"><h5><span class="headingNumber">1.1.21.2. </span></h5><p>videatur et avaritia magni animi— acervis auri argentique incubat et provinciarum nominibus agros colit et sub singulis vilicis latiores habet fines quam quos consules sortiebantur; </p></div><div class="textpart" id="index.xml-body.1_div.1_div.1_div.21_div.3"><h5><span class="headingNumber">1.1.21.3. </span></h5><p>videatur et libido magni animi—transnat freta, puerorum greges castrat, sub gladium mariti venit morte contempta ; videatur et ambitio magni animi—non est contenta honoribus annuis ; si fieri potest, uno nomine occupare fastus vult, per omnem orbem titulos disponere. Omnia ista, non refert in quantum procedant extendantque se, angusta sunt, misera, depressa; </p></div><div class="textpart" id="index.xml-body.1_div.1_div.1_div.21_div.4"><h5><span class="headingNumber">1.1.21.4. </span></h5><p>sola sublimis et excelsa virtus est, nec quicquam magnum est nisi quod simul placidum.</p></div></div></div><div class="pagebreak" id="index.xml-pb-d30e544">[Page p.166]</div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head">Liber II</span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span></h4><div class="textpart" id="index.xml-body.1_div.1_div.2_div.1_div.1"><h5><span class="headingNumber">1.2.1.1. </span></h5><p>Primus liber. Novate, benigniorem habuit materiam ; facilis enim in proclivia vitiorum decursus est. Nunc ad exiliora veniendum est ; quaerimus enim ira utrum iudicio an impetu incipiat, id est utrum sua sponte moveatur an quemadmodum pleraque, quae intra nos non<span class="note" id="Note11"><span class="noteLabel">Note: </span>non added by Hermes. </span> insciis nobis oriuntur.</p></div><div class="textpart" id="index.xml-body.1_div.1_div.2_div.1_div.2"><h5><span class="headingNumber">1.2.1.2. </span></h5><p>Debet autem in haec se demittere disputatio, ut ad illa quoque altiora possit exsurgere. Nam et in corpore nostro ossa nervique et articuli, firmamenta totius et vitalia, minime speciosa visu, prius ordinantur, deinde haec, ex quibus omnis in faciem adspectumque decor est ; post haec omnia, qui maxime oculos rapit, color ultimus perfecto iam corpore adfunditur. </p></div><div class="textpart" id="index.xml-body.1_div.1_div.2_div.1_div.3"><h5><span class="headingNumber">1.2.1.3. </span></h5><p>Iram quin species oblata iniuriae moveat non est dubium ; sed utrum speciem ipsa statim sequatur et non accedente animo excurrat, an illo adsentiente <span class="pagebreak" id="index.xml-pb-d30e561">[Page p.168]</span> moveatur quaerimus.</p></div><div class="textpart" id="index.xml-body.1_div.1_div.2_div.1_div.4"><h5><span class="headingNumber">1.2.1.4. </span></h5><p>Nobis placet nihil illam per se audere sed animo adprobante; nam speciem capere acceptae iniuriae et ultionem eius concupiscere et utrumque coniungere, nec laedi se debuisse et vindicari debere, non est eius impetus, qui sine voluntate nostra concitatur. Ille simplex est, hic compositus et plura continens; intellexit aliquid, indignatus est, damnavit, ulciscitur : </p></div><div class="textpart" id="index.xml-body.1_div.1_div.2_div.1_div.5"><h5><span class="headingNumber">1.2.1.5. </span></h5><p>haec non possunt fieri, nisi animus eis quibus tangebatur adsensus est. </p></div></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span></h4><div class="textpart" id="index.xml-body.1_div.1_div.2_div.2_div.1"><h5><span class="headingNumber">1.2.2.1. </span></h5><p>" Quorsus," inquis, " haec quaestio pertinet ? " Ut sciamus quid sit ira. Nam si invitis nobis nascitur, numquam rationi succumbet. Omnes enim motus, qui non voluntate nostra fiunt, invicti et inevitabiles sunt, ut horror frigida aspersis, ad quosdam tactus aspernatio ; ad peiores nuntios subriguntur pili et rubor ad improba verba suffunditur sequiturque vertigo praerupta cernentis. Quorum quia nihil in nostra potestate est, nulla quo minus fiant ratio persuadet. Ira praeceptis fugatur ; </p></div><div class="textpart" id="index.xml-body.1_div.1_div.2_div.2_div.2"><h5><span class="headingNumber">1.2.2.2. </span></h5><p>est enim voluntarium animi vitium, non ex his, quae condicione quadam humanae sortis eveniunt ideoque etiam sapientissimis accidunt, inter quae et primus ille ictus animi ponendus est, qui nos post opinionem iniuriae movet. </p></div><div class="textpart" id="index.xml-body.1_div.1_div.2_div.2_div.3"><h5><span class="headingNumber">1.2.2.3. </span></h5><p>Hic subit etiam inter ludicra scaenae spectacula <span class="pagebreak" id="index.xml-pb-d30e579">[Page p.170]</span> et lectiones rerum vetustarum. Saepe Clodio Ciceronem expellenti et Antonio occidenti videmur irasci; quis non contra Mari arma, contra Sullae proscriptionem concitatur ? Quis non Theodoto et Achillae et ipsi puero non puerile auso facinus infestus est ?</p></div><div class="textpart" id="index.xml-body.1_div.1_div.2_div.2_div.4"><h5><span class="headingNumber">1.2.2.4. </span></h5><p>Cantus nos nonnumquam et citata modulatio instigat Martiusque ille tubarum sonus ; movet mentes et atrox pictura et iustissimorum suppliciorum tristis adspectus ; </p></div><div class="textpart" id="index.xml-body.1_div.1_div.2_div.2_div.5"><h5><span class="headingNumber">1.2.2.5. </span></h5><p>inde est quod adridemus ridentibus et contristat nos turba maerentium et effervescimus ad aliena certamina. Quae non sunt irae, non magis quam tristitia est, quae ad conspectum mimici naufragii contrahit frontem, non magis quam timor, qui Hannibale post Cannas moenia circumsidente lectorum percurrit animos, sed omnia ista motus sunt animorum moveri nolentium nec adfectus sed principia proludentia adfectibus. </p></div><div class="textpart" id="index.xml-body.1_div.1_div.2_div.2_div.6"><h5><span class="headingNumber">1.2.2.6. </span></h5><p>Sic enim militaris viri in media pace iam togati aures tuba suscitat equosque castrenses erigit crepitus armorum. Alexandrum aiunt Xenophanto canente manum ad arma misisse. </p></div></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span></h4><div class="textpart" id="index.xml-body.1_div.1_div.2_div.3_div.1"><h5><span class="headingNumber">1.2.3.1. </span></h5><p>Nihil ex his, quae animum fortuito impellunt, adfectus vocari debet ; ista, ut ita dicam, patitur magis animus quam facit. Ergo adfectus est non ad oblatas rerum species moveri, sed permittere se illis <span class="pagebreak" id="index.xml-pb-d30e594">[Page p.172]</span> et hunc fortuitum motum prosequi.</p></div><div class="textpart" id="index.xml-body.1_div.1_div.2_div.3_div.2"><h5><span class="headingNumber">1.2.3.2. </span></h5><p>Nam si quis pallorem et lacrimas procidentis et irritationem umeris obsceni altumve suspirium et oculos subito acriores aut quid his simile indicium adfectus animique signum putat, fallitur nec intellegit corporis hos esse pulsus. </p></div><div class="textpart" id="index.xml-body.1_div.1_div.2_div.3_div.3"><h5><span class="headingNumber">1.2.3.3. </span></h5><p>Itaque et fortissimus plerumque vir dum armatur expalluit et signo pugnae dato ferocissimo militi paulum genua tremuerunt et magne imperatori antequam inter se acies arietarent cor exsiluit et oratori eloquentissimo dum ad dicendum componitur summa riguerunt. Ira non moveri tantum debet sed excurrere ; est enim impetus ; </p></div><div class="textpart" id="index.xml-body.1_div.1_div.2_div.3_div.4"><h5><span class="headingNumber">1.2.3.4. </span></h5><p>numquam autem impetus sine adsensu mentis est, neque enim fieri potest ut de ultione et poena agatur animo nesciente. Putavit se aliquis laesum, voluit ulcisci, dissuadente aliqua causa statim resedit. Hanc iram non voco, motum animi rationi parentem ; illa est ira, quae rationem transsilit, quae secum rapit. </p></div><div class="textpart" id="index.xml-body.1_div.1_div.2_div.3_div.5"><h5><span class="headingNumber">1.2.3.5. </span></h5><p>Ergo prima illa agitatio animi, quam species iniuriae incussit, non magis ira est quam ipsa iniuriae species ; ille sequens impetus, qui speciem iniuriae non tantum accepit sed adprobavit, ira est, concitatio animi ad ultionem voluntate et iudicio pergentis. Numquam dubium est quin timor fugam habeat, ira impetum ; vide ergo an putes aliquid sine adsensu mentis aut peti posse aut caveri. <span class="pagebreak" id="index.xml-pb-d30e608">[Page p.174]</span></p></div></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span></h4><div class="textpart" id="index.xml-body.1_div.1_div.2_div.4_div.1"><h5><span class="headingNumber">1.2.4.1. </span></h5><p>Et ut scias quemadmodum incipiant adfectus aut crescant aut efferantur, est primus motus non voluntarius, quasi praeparatio adfectus et quaedam comminatio ; alter cum voluntate non contumaci, tamquam oporteat me vindicari, cum laesus sim, aut oporteat hunc poenas dare, cum scelus fecerit ; tertius motus est iam impotens, qui non si oportet ulcisci vult, sed utique, qui rationem evicit. </p></div><div class="textpart" id="index.xml-body.1_div.1_div.2_div.4_div.2"><h5><span class="headingNumber">1.2.4.2. </span></h5><p>Primum illum animi ictum effugere ratione non possumus, sicut ne illa quidem quae diximus accidere corporibus, ne nos oscitatio aliena sollicitet, ne oculi ad intentationem subitam digitorum conprimantur. Ista non potest ratio vincere, consuetudo fortasse et adsidua observabo extenuat. Alter ille motus, qui iudicio nascitur, iudicio tollitur. </p></div></div><div class="textpart" id="index.xml-body.1_div.1_div.2_div.5"><h4><span class="headingNumber">1.2.5. </span></h4><div class="textpart" id="index.xml-body.1_div.1_div.2_div.5_div.1"><h5><span class="headingNumber">1.2.5.1. </span></h5><p>Illud etiamnunc quaerendum est, ii qui vulgo saeviunt et sanguine humano gaudent an irascantur, cum eos occidunt, a quibus nec acceperunt iniuriam nec accepisse ipsi se existimant ; qualis fuit Apollodorus aut Phalaris. Haec non est ira, feritas est ; </p></div><div class="textpart" id="index.xml-body.1_div.1_div.2_div.5_div.2"><h5><span class="headingNumber">1.2.5.2. </span></h5><p>non enim quia accepit iniuriam nocet, sed parata est, dum noceat, vel accipere, nec illi verbera lacerationesque in ultionem petuntur sed in voluptatem. </p></div><div class="textpart" id="index.xml-body.1_div.1_div.2_div.5_div.3"><h5><span class="headingNumber">1.2.5.3. </span></h5><p>Quid ergo est<span class="note" id="Note12"><span class="noteLabel">Note: </span>est Hermes after Gertz, </span> ? Origo huius mali ab ira est, quae ubi <span class="pagebreak" id="index.xml-pb-d30e630">[Page p.176]</span> frequenti exercitatione et satietate in oblivionem clementiae venit et omne foedus humanum eiecit animo, novissime in crudelitatem transit. Rident itaque gaudentque et voluptate multa perfruuntur plurimumque ab iratorum vultu absunt, per otium saevi.</p></div><div class="textpart" id="index.xml-body.1_div.1_div.2_div.5_div.4"><h5><span class="headingNumber">1.2.5.4. </span></h5><p>Hannibalem aiunt dixisse, cum fossam sanguine humano plenam vidisset : "O formonsum spectaculum ! " Quanto pulchrius illi visum esset, si flumen aliquod lacumque complesset ! Quid mirum, si hoc maxime spectaculo caperis innatus sanguini et ab infante caedibus admotus ? Sequetur te fortuna crudelitati tuae per viginti annos secunda dabitque oculis tuis gratum ubique spectaculum ; videbis istud et circa Trasumennum et circa Cannas et novissime circa Carthaginem tuam. </p></div><div class="textpart" id="index.xml-body.1_div.1_div.2_div.5_div.5"><h5><span class="headingNumber">1.2.5.5. </span></h5><p>Volesus nuper sub divo Augusto proconsul Asiae, cum trecentos uno die securi percussisset, incedens inter cadavera vultu superbo, quasi magnificum quiddam conspiciendumque fecisset, Graece proclamavit : " O rem regiam ! " Quid hic rex fecisset ? Non fuit haec ira sed maius malum et insanabile. </p></div></div><div class="textpart" id="index.xml-body.1_div.1_div.2_div.6"><h4><span class="headingNumber">1.2.6. </span></h4><div class="textpart" id="index.xml-body.1_div.1_div.2_div.6_div.1"><h5><span class="headingNumber">1.2.6.1. </span></h5><p>" Virtus," inquit, " ut honestis rebus propitia est, ita turpibus irata esse debet." Quid, si dicat virtutem et humilem et magnam esse debere ? Atqui hoc dicit, illam<span class="note" id="Note13"><span class="noteLabel">Note: </span>illam Hermes, after Müller : qui illam MSS. </span> extolli vult et deprimi, quoniam laetitia ob recte factum clara magnificaque est, ira ob alienum peccatum sordida et angusti pectoris est. <span class="pagebreak" id="index.xml-pb-d30e645">[Page p.178]</span> Nec umquam committet virtus, ut vitia, dum compescit, imitetur ;</p></div><div class="textpart" id="index.xml-body.1_div.1_div.2_div.6_div.2"><h5><span class="headingNumber">1.2.6.2. </span></h5><p>iram ipsam castigandam habet, quae nihilo melior est, saepe etiam peior is delictis quibus irascitur. Gaudere laetarique proprium et naturale virtutis est ; irasci non est ex dignitate eius, non magis quam maerere. Atqui iracundiae tristitia comes est et in hanc omnis ira vel post paenitentiam vel post repulsam revolvitur. </p></div><div class="textpart" id="index.xml-body.1_div.1_div.2_div.6_div.3"><h5><span class="headingNumber">1.2.6.3. </span></h5><p>Et si sapientis est peccatis irasci, magis irascetur maioribus et saepe irascetur ; sequitur, ut non tantum iratus sit sapiens, sed iracundus. Atqui si nec magnam iram nec frequentem in animo sapientis locum habere credimus, quid est, quare non ex toto illum hoc adfectu liberemus ? </p></div><div class="textpart" id="index.xml-body.1_div.1_div.2_div.6_div.4"><h5><span class="headingNumber">1.2.6.4. </span></h5><p>Modus enim esse non potest, si pro facto cuiusque irascendum est ; nam aut iniquus erit, si aequaliter irascetur delictis inaequalibus, aut iracundissimus, si totiens excanduerit quotiens iram scelera meruerint. </p></div></div><div class="textpart" id="index.xml-body.1_div.1_div.2_div.7"><h4><span class="headingNumber">1.2.7. </span></h4><div class="textpart" id="index.xml-body.1_div.1_div.2_div.7_div.1"><h5><span class="headingNumber">1.2.7.1. </span></h5><p>Et quid indignius quam sapientis adfectum ex aliena pendere nequitia ? Desinet ille Socrates posse eundem vultum domum referre, quem domo extulerat ? Atqui si irasci sapiens turpiter factis debet et concitari contristarique ob scelera, nihil est aerumnosius sapiente ; omnis illi per iracundiam maeroremque vita transibit. </p></div><div class="textpart" id="index.xml-body.1_div.1_div.2_div.7_div.2"><h5><span class="headingNumber">1.2.7.2. </span></h5><p>Quod enim momentum erit, quo non improbanda videat ? Quotiens processere domo, per sceleratos illi avarosque et prodigos <span class="pagebreak" id="index.xml-pb-d30e663">[Page p.180]</span> et impudentis et ob ista felices incedendum erit ; nusquam oculi eius flectentur, ut non quod indignentur inveniant. Deficiet, si totiens a se iram quotiens causa poscet exegerit.</p></div><div class="textpart" id="index.xml-body.1_div.1_div.2_div.7_div.3"><h5><span class="headingNumber">1.2.7.3. </span></h5><p>Haec tot milia ad forum prima luce properantia quam turpes lites, quanto turpiores advocatos habent ! Alius iudicia patris accusat, quae vereri satius fuit, alius cum matre consistit, alius delator venit eius criminis, cuius manifestior reus est; et iudex damnaturus quae fecit eligitur et corona pro mala causa stat<span class="note" id="Note14"><span class="noteLabel">Note: </span>stat Gertz, omitted by Hermes. </span> bona patroni voce corrupta.</p></div></div><div class="textpart" id="index.xml-body.1_div.1_div.2_div.8"><h4><span class="headingNumber">1.2.8. </span></h4><div class="textpart" id="index.xml-body.1_div.1_div.2_div.8_div.1"><h5><span class="headingNumber">1.2.8.1. </span></h5><p>Quid singula persequor ? Cum videris forum multitudine refertum et saepta concursu omnis frequentiae plena et illum circum, in quo maximam sui partem populus ostendit, hoc scito, istic tantundem esse vitiorum quantum hominum. </p></div><div class="textpart" id="index.xml-body.1_div.1_div.2_div.8_div.2"><h5><span class="headingNumber">1.2.8.2. </span></h5><p>Inter istos quos togatos vides nulla pax est ; alter in alterius exitium levi compendio ducitur ; nulli nisi ex alterius iniuria quaestus est; felicem oderunt, infelicem contemnunt; maiorem gravantur, minori graves sunt; diversis stimulantur cupiditatibus ; omnia perdita ob levem voluptatem praedamque cupiunt. Non alia quam in ludo gladiatorio vita est cum isdem bibentium pugnantiumque. </p></div><div class="textpart" id="index.xml-body.1_div.1_div.2_div.8_div.3"><h5><span class="headingNumber">1.2.8.3. </span></h5><p>Ferarum iste conventus est, nisi quod illae inter se placidae sunt morsuque similium abstinent, <span class="pagebreak" id="index.xml-pb-d30e681">[Page p.182]</span> hi mutua laceratione satiantur. Hoc omnino<span class="note" id="Note15"><span class="noteLabel">Note: </span>hoc omnino Vahlen : hoc in uno A, </span> ab animalibus mutis differunt, quod illa mansuescunt alentibus, horum rabies ipsos a quibus est nutrita depascitur.</p></div></div><div class="textpart" id="index.xml-body.1_div.1_div.2_div.9"><h4><span class="headingNumber">1.2.9. </span></h4><div class="textpart" id="index.xml-body.1_div.1_div.2_div.9_div.1"><h5><span class="headingNumber">1.2.9.1. </span></h5><p>Numquam irasci desinet sapiens, si semel coeperit. Omnia sceleribus ac vitiis plena sunt ; plus committitur quam quod possit coercitione sanari. Certatur ingenti quidem nequitiae certamine. Maior cottidie peccandi cupiditas, minor verecundia est ; expulso melioris aequiorisque respectu quocumque visum est libido se impingit, nec furtiva iam scelera sunt. Praeter oculos eunt, adeoque in publicum missa nequitia est et in omnium pectoribus evaluit, ut innocentia non rara sed nulla sit. </p></div><div class="textpart" id="index.xml-body.1_div.1_div.2_div.9_div.2"><h5><span class="headingNumber">1.2.9.2. </span></h5><p>Numquid enim singuli aut pauci rupere legem ? Undique velut signo dato ad fas nefasque miscendum coorti sunt : </p><blockquote class="blockquote"><div class="l">Non hospes ab hospite tutus,</div> <div class="l">non socer a genero ; fratrum quoque gratia rara est.</div> <div class="l">Imminet exitio vir coniugis, illa mariti;</div> <div class="l">lurida terribiles miscent aconita novercae ;</div> <div class="l">filius ante diem patrios inquirit in annos.</div></blockquote></div><div class="textpart" id="index.xml-body.1_div.1_div.2_div.9_div.3"><h5><span class="headingNumber">1.2.9.3. </span></h5><p>Et quota ista pars scelerum est ! Non descripsit castra ex uno partu contraria et parentium liberorumque sacramenta diversa, subiectam patriae civis manu flammam et agmina infestorum equitum ad inquirendas proscriptorum latebras circumvolitantia et violatos fontes venenis et pestilentiam manu factam et praeductam obsessis parentibus fossam, plenos carceres <span class="pagebreak" id="index.xml-pb-d30e714">[Page p.184]</span> et incendia totas urbes concremantia dominationesque funestas et regnorum publicorumque exitiorum clandestina consilia, et pro gloria habita, quae quam diu opprimi possunt, scelera sunt, raptus ac stupra et ne os quidem libidini exceptum.</p></div><div class="textpart" id="index.xml-body.1_div.1_div.2_div.9_div.4"><h5><span class="headingNumber">1.2.9.4. </span></h5><p>Adde nunc publica periuria gentium et rupta foedera et in praedam <span class="note" id="Note16"><span class="noteLabel">Note: </span>so editors : praedam A : pro praeda Gertz. </span> validioris quidquid non resistebat abductum, circumscriptiones, furta, fraudes, infitiationes, quibus trina non sufficiunt fora. Si tantum irasci vis sapientem, quantum scelerum indignitas exigit, non irascendum illi sed insaniendum est.</p></div></div><div class="textpart" id="index.xml-body.1_div.1_div.2_div.10"><h4><span class="headingNumber">1.2.10. </span></h4><div class="textpart" id="index.xml-body.1_div.1_div.2_div.10_div.1"><h5><span class="headingNumber">1.2.10.1. </span></h5><p>Illud potius cogitabis, non esse irascendum erroribus. Quid enim, si quis irascatur in tenebris parum vestigia certa ponentibus ? Quid, si quis surdis imperia non exaudientibus ? Quid, si pueris, quod neglecto dispectu officiorum ad lusus et ineptos aequalium iocos spectent ? Quid, si illis irasci velis, qui,<span class="note" id="Note17"><span class="noteLabel">Note: </span>qui added by Hermes. </span> quod aegrotant senescunt, fatigantur ? Inter cetera mortalitatis incommoda et hoc est, caligo mentium nec tantum necessitas errandi sed errorum amor.</p></div><div class="textpart" id="index.xml-body.1_div.1_div.2_div.10_div.2"><h5><span class="headingNumber">1.2.10.2. </span></h5><p>Ne singulis irascaris, universis ignoscendum est, generi humano venia tribuenda est. Si irasceris iuvenibus senibusque, quod peccant, irascere et<span class="note" id="Note18"><span class="noteLabel">Note: </span>et added by Gertz. </span> infantibus : peccaturi sunt. Numquis irascitur pueris, quorum aetas nondum novit rerum discrimina ? Maior <span class="pagebreak" id="index.xml-pb-d30e735">[Page p.186]</span> est excusatio et iustior hominem esse quam puerum.</p></div><div class="textpart" id="index.xml-body.1_div.1_div.2_div.10_div.3"><h5><span class="headingNumber">1.2.10.3. </span></h5><p>Hac condicione nati sumus, animalia obnoxia non paucioribus animi quam corporis morbis, non quidem obtusa nec tarda, sed acumine nostro male utentia, alter alteri vitiorum exempla. Quisquis sequitur priores male iter ingressos, quidni habeat excusationem, cum publica via erraverit ? </p></div><div class="textpart" id="index.xml-body.1_div.1_div.2_div.10_div.4"><h5><span class="headingNumber">1.2.10.4. </span></h5><p>In singulos severitas imperatoris destringitur, at necessaria venia est, ubi totus deseruit exercitus. Quid tollit iram sapientis ? Turba peccantium. Intellegit quam et iniquum sit et periculosum irasci publico vitio. </p></div><div class="textpart" id="index.xml-body.1_div.1_div.2_div.10_div.5"><h5><span class="headingNumber">1.2.10.5. </span></h5><p>Heraclitus quotiens prodierat et tantum circa se male viventium, immo male pereuntium viderat, flebat, miserebatur omnium, qui sibi laeti felicesque occurrebant, miti animo, sed nimis imbecillo, et ipse inter deplorandos erat. Democritum contra aiunt numquam sine risu in publico fuisse ; adeo nihil illi videbatur senum eorum quae serio gerebantur. Ubi istic irae locus est ? Aut ridenda omnia aut flenda sunt. </p></div><div class="textpart" id="index.xml-body.1_div.1_div.2_div.10_div.6"><h5><span class="headingNumber">1.2.10.6. </span></h5><p>Non irascetur sapiens peccantibus. Quare ? Quia scit neminem nasci sapientem sed fieri, scit paucissimos omni aevo sapientis evadere, quia condicionem humanae vitae perspectam habet, nemo autem naturae sanus irascitur. Quid enim, si mirari velit <span class="pagebreak" id="index.xml-pb-d30e749">[Page p.188]</span> non in silvestribus dumis poma pendere ? Quid, si miretur spineta sentesque non utili aliqua fruge compleri ? Nemo irascitur, ubi vitium natura defendit.</p></div><div class="textpart" id="index.xml-body.1_div.1_div.2_div.10_div.7"><h5><span class="headingNumber">1.2.10.7. </span></h5><p>Placidus itaque sapiens et aequus erroribus, non hostis sed corrector peccantium, hoc cottidie procedit animo: " Multi mihi occurrent vino dediti, multi libidinosi, multi ingrati, multi avari, multi furiis ambitionis agitati." Omnia ista tam propitius aspiciet quam aegros suos medicus. </p></div><div class="textpart" id="index.xml-body.1_div.1_div.2_div.10_div.8"><h5><span class="headingNumber">1.2.10.8. </span></h5><p>Numquid ille, cuius navigium multam undique laxatis compagibus aquam trahit, nautis ipsique navigio irascitur ? Occurrit potius et aliam excludit undam, aliam egerit, manifesta foramina praecludit, latentibus et ex occulto sentinam ducentibus labore continuo resistit, nec ideo intermittit, quia quantum exhaustum est subnascitur. Lento adiutorio opus est contra mala continua et fecunda, non ut desinant, sed ne vincant. </p></div></div><div class="textpart" id="index.xml-body.1_div.1_div.2_div.11"><h4><span class="headingNumber">1.2.11. </span></h4><div class="textpart" id="index.xml-body.1_div.1_div.2_div.11_div.1"><h5><span class="headingNumber">1.2.11.1. </span></h5><p>" Utilis est," inquit, " ira, quia contemptum effugit, quia malos terret." Primum ira, si quantum minatur valet, ob hoc ipsum quod terribilis est et invisa est ; periculosius est autem timeri quam despici. Si vero sine viribus est, magis exposita contemptui est et derisum non effugit ; quid enim est iracundia in supervacuum tumultuante frigidius ? </p></div><div class="textpart" id="index.xml-body.1_div.1_div.2_div.11_div.2"><h5><span class="headingNumber">1.2.11.2. </span></h5><p>Deinde non ideo quaedam, quia sunt terribiliora, <span class="pagebreak" id="index.xml-pb-d30e765">[Page p.190]</span> potiora sunt, nec hoc sapienti diei velim: " Quod ferae, sapientis quoque telum est, timeri." Quid ? Non timetur febris, podagra, ulcus malum ? Numquid ideo quicquam in istis boni est ? An contra omnia despecta foedaque et turpia, ipsoque eo timentur ? Sic ira per se deformis est et minime metuenda, at timetur a pluribus sicut deformis persona ab infantibus.</p></div><div class="textpart" id="index.xml-body.1_div.1_div.2_div.11_div.3"><h5><span class="headingNumber">1.2.11.3. </span></h5><p>Quid, quod semper in auctores redundat timor nec quisquam metuitur ipse securus ? Occurrat hoc loco tibi Laberianus ille versus, qui medio civili bello in theatro dictus totum in se populum non aliter convertit, quam si missa esset vox publici adfectus : </p><blockquote class="blockquote"><div class="l">Necesse est multos timeat quem multi timent.</div></blockquote></div><div class="textpart" id="index.xml-body.1_div.1_div.2_div.11_div.4"><h5><span class="headingNumber">1.2.11.4. </span></h5><p>Ita natura constituit, ut quidquid alieno metu magnum est, a suo non vacet. Leonum quam pavida sunt ad levissimos sonos pectora ! Acerrimas feras umbra et vox et odor insolitus exagitat. Quidquid terret et trepidat. Non est ergo quare concupiscat quisquam sapiens timeri, nec ideo iram magnum quiddam putet, quia formidini est, quoniam quidem etiam contemptissima timentur ut venena et ossa pestifera et morsus.<span class="note" id="Note19"><span class="noteLabel">Note: </span>venena <span class="gap"> [...]</span> morsus so A : mortifera for pestifera L : venenato bestiae pestiferae morsu Haupt : venenato aspis viperave morsu Gertz : venenato serpens pestifera morsu Hermes.</span></p></div><div class="textpart" id="index.xml-body.1_div.1_div.2_div.11_div.5"><h5><span class="headingNumber">1.2.11.5. </span></h5><p>Nec mirum est, cum maximos ferarum greges linea pinnis distincta contineat et in <span class="pagebreak" id="index.xml-pb-d30e787">[Page p.192]</span> insidias agat, ab ipso effectu dicta formido ; vanis enim vana terrori sunt. Curriculi motus rotarumque versata facies leones redegit in caveam, elephantos porcina vox terret.</p></div><div class="textpart" id="index.xml-body.1_div.1_div.2_div.11_div.6"><h5><span class="headingNumber">1.2.11.6. </span></h5><p>Sic itaque ira metuitur, quomodo umbra ab infantibus, a feris rubens pinna. Non ipsa in se quicquam habet firmum aut forte, sed leves animos movet. </p></div></div><div class="textpart" id="index.xml-body.1_div.1_div.2_div.12"><h4><span class="headingNumber">1.2.12. </span></h4><div class="textpart" id="index.xml-body.1_div.1_div.2_div.12_div.1"><h5><span class="headingNumber">1.2.12.1. </span></h5><p>" Nequitia," inquit, " de rerum natura tollenda est, si velis iram tollere ; neutrum autem potest fieri." Primum potest aliquis non algere, quamvis ex rerum natura hiemps sit, et non aestuare, quamvis menses aestivi sint. Aut loci beneficio adversus intemperiem anni tutus est aut patientia corporis sensum utriusque pervicit. Deinde verte istud : </p></div><div class="textpart" id="index.xml-body.1_div.1_div.2_div.12_div.2"><h5><span class="headingNumber">1.2.12.2. </span></h5><p>necesse est prius virtutem ex animo tollas quam iracundiam recipias, quoniam cum virtutibus vitia non coeunt, nec magis quisquam eodem tempore et iratus potest esse et vir bonus quam aeger et sanus. </p></div><div class="textpart" id="index.xml-body.1_div.1_div.2_div.12_div.3"><h5><span class="headingNumber">1.2.12.3. </span></h5><p>" Non potest," inquit, " omnis ex animo ira tolli, nec hoc hominis natura patitur." Atqui nihil est tam difficile et arduum quod non humana mens vincat et in familiaritatem perducat adsidua meditatio, nullique sunt tam feri et sui iuris adfectus, ut non disciplina perdomentur. </p></div><div class="textpart" id="index.xml-body.1_div.1_div.2_div.12_div.4"><h5><span class="headingNumber">1.2.12.4. </span></h5><p>Quodcumque sibi imperavit animus, obtinuit. Quidam ne umquam riderent consecuti sunt ; vino quidam, alii venere, quidam omni umore interdixere corporibus; alius contentus brevi <span class="pagebreak" id="index.xml-pb-d30e805">[Page p.194]</span> somno vigiliam indefatigabilem extendit ; didicerunt tenuissimis et adversis funibus currere et ingentia vixque humanis toleranda viribus onera portare et in immensam altitudinem mergi ae sine ulla respirandi vice perpeti maria.</p></div><div class="textpart" id="index.xml-body.1_div.1_div.2_div.12_div.5"><h5><span class="headingNumber">1.2.12.5. </span></h5><p>Mille sunt alia, in quibus pertinacia impedimentum omne transcendit ostenditque nihil esse difficile cuius sibi ipsa mens patientiam indiceret. Istis quos paulo ante rettuli aut nulla tam pertinacis studii aut non digna merces fuit—quid enim magnificum consequitur ille qui meditatus est per intentos funes ire ? qui sarcinae ingenti cervices supponere ? qui somno non summittere oculos ? qui penetrare in imum mare ?—et tamen ad finem operis non magno auctoramento labor pervenit. </p></div><div class="textpart" id="index.xml-body.1_div.1_div.2_div.12_div.6"><h5><span class="headingNumber">1.2.12.6. </span></h5><p>Nos non advocabimus patientiam, quos tantum praemium expectat, felicis animi immota tranquillitas ? Quantum est effugere maximum malum, iram, et cum illa rabiem, saevitiam, crudelitatem, furorem, alios comites eius adfectus! </p></div></div><div class="textpart" id="index.xml-body.1_div.1_div.2_div.13"><h4><span class="headingNumber">1.2.13. </span></h4><div class="textpart" id="index.xml-body.1_div.1_div.2_div.13_div.1"><h5><span class="headingNumber">1.2.13.1. </span></h5><p>Non est quod patrocinium nobis quaeramus et excusatam licentiam, dicentes aut utile id esse aut inevitabile; cui enim tandem vitio advocatus defuit ? Non est quod dicas excidi non posse ; sanabilibus aegrotamus malis ipsaque nos in rectum genitos natura, si emendari velimus, iuvat. Nec, ut quibusdam visum est, arduum in virtutes et asperum iter est ; <span class="pagebreak" id="index.xml-pb-d30e817">[Page p.196]</span> plano adeuntur. Non vanae vobis auctor rei venio.</p></div><div class="textpart" id="index.xml-body.1_div.1_div.2_div.13_div.2"><h5><span class="headingNumber">1.2.13.2. </span></h5><p>Facilis est ad beatam vitam via ; inite modo bonis auspiciis ipsisque dis bene iuvantibus. Multo difficilius est facere ista quae facitis. Quid est animi quiete otiosius, quid ira laboriosius ? Quid clementia remissius, quid crudelitate negotiosius ? Vacat pudicitia, libido occupatissima est. Omnium denique virtutum tutela facilis est, vitia magno coluntur. </p></div><div class="textpart" id="index.xml-body.1_div.1_div.2_div.13_div.3"><h5><span class="headingNumber">1.2.13.3. </span></h5><p>Debet ira removeri—hoc ex parte fatentur etiam qui dicunt esse minuendam ; tota dimittatur, nihil profutura est. Sine illa facilius rectiusque scelera tollentur, mali punientur et transducentur in melius. Omnia quae debet sapiens sine ullius malae rei ministerio efficiet nihilque admiscebit, cuius modum sollicitius observet. </p></div></div><div class="textpart" id="index.xml-body.1_div.1_div.2_div.14"><h4><span class="headingNumber">1.2.14. </span></h4><div class="textpart" id="index.xml-body.1_div.1_div.2_div.14_div.1"><h5><span class="headingNumber">1.2.14.1. </span></h5><p>Numquam itaque iracundia admittenda est ; aliquando simulanda, si segnes audientium animi concitandi sunt, sicut tarde consurgentis ad cursum equos stimulis facibusque subditis excitamus. Aliquando incutiendus est iis metus apud quos ratio non proficit ; irasci quidem non magis utile est quam maerere, quam metuere. " Quid ergo ? </p></div><div class="textpart" id="index.xml-body.1_div.1_div.2_div.14_div.2"><h5><span class="headingNumber">1.2.14.2. </span></h5><p>Non incidunt causae quae iram lacessant ? " Sed tunc maxime illi opponendae manus sunt. Nec est difficile vincere animum, cum athletae quoque in vilissima sui parte occupati tamen ictus doloresque patiantur, ut vires caedentis exhauriant, nec cum ira suadet, feriant, sed eum occasio. <span class="pagebreak" id="index.xml-pb-d30e832">[Page p.198]</span></p></div><div class="textpart" id="index.xml-body.1_div.1_div.2_div.14_div.3"><h5><span class="headingNumber">1.2.14.3. </span></h5><p>Pyrrhum maximum praeceptorem certaminis gymnici solitum aiunt iis quos exercebat praecipere, ne irascerentur ; ira enim perturbat artem et qua noceat tantum aspicit. Saepe itaque ratio patientiam suadet, ira vindictam, et qui primis defungi malis potuimus, in maiora devolvimur. </p></div><div class="textpart" id="index.xml-body.1_div.1_div.2_div.14_div.4"><h5><span class="headingNumber">1.2.14.4. </span></h5><p>Quosdam unius verbi contumelia non aequo animo lata in exilium proiecit, et qui levem iniuriam silentio ferre noluerant, gravissimis malis obruti sunt, indignatique aliquid ex plenissima libertate deminui servile in sese adtraxerunt iugum. </p></div></div><div class="textpart" id="index.xml-body.1_div.1_div.2_div.15"><h4><span class="headingNumber">1.2.15. </span></h4><div class="textpart" id="index.xml-body.1_div.1_div.2_div.15_div.1"><h5><span class="headingNumber">1.2.15.1. </span></h5><p>" Ut scias," inquit, " iram habere in se generosi aliquid, liberas videbis gentes, quae iracundissimae sunt, ut Germanos et Scythas." Quod evenit, quia fortia solidaque natura ingenia, antequam disciplina molliantur, prona in iram sunt. Quaedam enim non nisi melioribus innascuntur ingeniis, sicut valida arbusta laeta quamvis neclecta tellus creat, et alta fecundi soli silva est. </p></div><div class="textpart" id="index.xml-body.1_div.1_div.2_div.15_div.2"><h5><span class="headingNumber">1.2.15.2. </span></h5><p>Itaque et ingenia natura fortia iracundiam ferunt nihilque tenue et exile capiunt ignea et fervida, sed imperfectus illis vigor est ut omnibus, quae sine arte ipsius tantum naturae bono exsurgunt, sed nisi cito domita sunt, quae fortitudini apta erant, audaciae temeritatique consuescunt. Quid? </p></div><div class="textpart" id="index.xml-body.1_div.1_div.2_div.15_div.3"><h5><span class="headingNumber">1.2.15.3. </span></h5><p>Non mitioribus animis vitia leniora coniuncta sunt, ut <span class="pagebreak" id="index.xml-pb-d30e850">[Page p.200]</span> misericordia et amor et verecundia ? Itaque saepe tibi bonam indolem malis quoque suis ostendam ; sed non ideo vitia non sunt, si naturae melioris indicia sunt.</p></div><div class="textpart" id="index.xml-body.1_div.1_div.2_div.15_div.4"><h5><span class="headingNumber">1.2.15.4. </span></h5><p>Deinde omnes istae feritate liberae gentes leonum luporumque ritu ut servire non possunt, ita nec imperare; non enim humani vim ingenii, sed feri et intractabilis habent; nemo autem regere potest nisi qui et regi. </p></div><div class="textpart" id="index.xml-body.1_div.1_div.2_div.15_div.5"><h5><span class="headingNumber">1.2.15.5. </span></h5><p>Fere itaque imperia penes eos fuere populos, qui mitiore caelo utuntur. In frigora septemtrionemque vergentibus immansueta ingenia sunt, ut ait poeta : </p><blockquote class="blockquote"><div class="l">Suoque simillima caelo.</div></blockquote></div></div><div class="textpart" id="index.xml-body.1_div.1_div.2_div.16"><h4><span class="headingNumber">1.2.16. </span></h4><div class="textpart" id="index.xml-body.1_div.1_div.2_div.16_div.1"><h5><span class="headingNumber">1.2.16.1. </span></h5><p>"Animalia," inquit, "generosissima habentur, quibus multum inest irae." Errat qui ea in exemplum hominis adducit, quibus pro ratione est impetus ; homini pro impetu ratio est. Sed ne illis quidem omnibus idem prodest ; iracundia leones adiuvat, pavor cervos, accipitrem impetus, columbam fuga. </p></div><div class="textpart" id="index.xml-body.1_div.1_div.2_div.16_div.2"><h5><span class="headingNumber">1.2.16.2. </span></h5><p>Quid, quod ne illud quidem verum est, optima animalia esse iracundissima? Feras putem, quibus ex raptu alimenta sunt, meliores quo iratiores ; patientiam laudaverim boum et equorum frenos sequentium. Quid est autem cur hominem ad tam infelicia exempla revoces, cum habeas mundum deumque, quem ex omnibus animalibus, <span class="pagebreak" id="index.xml-pb-d30e871">[Page p.202]</span> ut solus imitetur, solus intellegit ? " Simplicissimi," inquit, " omnium habentur iracundi."</p></div><div class="textpart" id="index.xml-body.1_div.1_div.2_div.16_div.3"><h5><span class="headingNumber">1.2.16.3. </span></h5><p>Fraudulentis enim et versutis comparantur et simplices videntur, quia expositi sunt. Quos quidem non simplices dixerim sed incautos ; stultis, luxuriosis nepotibusque hoc nomen imponimus et omnibus vitiis parum callidis. </p></div></div><div class="textpart" id="index.xml-body.1_div.1_div.2_div.17"><h4><span class="headingNumber">1.2.17. </span></h4><div class="textpart" id="index.xml-body.1_div.1_div.2_div.17_div.1"><h5><span class="headingNumber">1.2.17.1. </span></h5><p>" Orator," inquit, " iratus aliquando melior est." Immo imitatus iratum ; nam et histriones in pronuntiando non irati populum movent, sed iratum bene agentes ; et apud iudices itaque et in contione et ubicumque alieni animi ad nostrum arbitrium agendi sunt, modo iram, modo metum, modo misericordiam, ut aliis incutiamus, ipsi simulabimus, et saepe id, quod veri adfectus non effecissent, effecit imitatio adfectuum. " Languidus," inquit, " animus est qui ira caret." Verum est, si nihil habet ira valentius. </p></div><div class="textpart" id="index.xml-body.1_div.1_div.2_div.17_div.2"><h5><span class="headingNumber">1.2.17.2. </span></h5><p>Nec latronem oportet esse nec praedam, nec misericordem nec crudelem ; illius nimis mollis animus, huius nimis durus est. Temperatus sit sapiens et ad res fortius agendas non iram sed vim adhibeat. </p></div></div><div class="textpart" id="index.xml-body.1_div.1_div.2_div.18"><h4><span class="headingNumber">1.2.18. </span></h4><div class="textpart" id="index.xml-body.1_div.1_div.2_div.18_div.1"><h5><span class="headingNumber">1.2.18.1. </span></h5><p>Quoniam quae de ira quaeruntur tractavimus, accedamus ad remedia eius. Duo autem, ut opinor, sunt : ne incidamus in iram et ne in ira peccemus. Ut in corporum cura alia de tuenda valetudine, alia de restituenda praecepta sunt, ita aliter iram debemus <span class="pagebreak" id="index.xml-pb-d30e887">[Page p.204]</span> repellere, aliter compescere. Ut vitemus, quaedam ad universam vitam pertinentia praecipientur ; ea in educationem et in sequentia tempora dividentur.</p></div><div class="textpart" id="index.xml-body.1_div.1_div.2_div.18_div.2"><h5><span class="headingNumber">1.2.18.2. </span></h5><p>Educatio maximam diligentiam plurimumque profuturam desiderat ; facile est enim teneros adhuc animos componere, difficulter reciduntur vitia quae nobiscum creverunt. </p></div></div><div class="textpart" id="index.xml-body.1_div.1_div.2_div.19"><h4><span class="headingNumber">1.2.19. </span></h4><div class="textpart" id="index.xml-body.1_div.1_div.2_div.19_div.1"><h5><span class="headingNumber">1.2.19.1. </span></h5><p>Opportunissima ad iracundiam fervidi animi natura est. Nam cum elementa sint quattuor, ignis, aquae, aëris, terrae, potestates pares his sunt, fervida, frigida, arida atque umida. Et locorum itaque et animalium et corporum et morum varietates mixtura elementorum facit, et proinde aliquo magis incumbunt ingenia, prout alicuius elementi maior vis abundavit. Inde quasdam umidas vocamus aridasque regiones et calidas et frigidas. Eadem animalium hominumque discrimina sunt ; </p></div><div class="textpart" id="index.xml-body.1_div.1_div.2_div.19_div.2"><h5><span class="headingNumber">1.2.19.2. </span></h5><p>refert quantum quisque umidi in se calidique contineat ; cuius in illo elementi portio praevalebit, inde mores erunt. Iracundos fervida animi natura faciet, est enim actuosus et pertinax ignis ; frigidi mixtura timidos facit, pigrum est enim contractumque frigus. </p></div><div class="textpart" id="index.xml-body.1_div.1_div.2_div.19_div.3"><h5><span class="headingNumber">1.2.19.3. </span></h5><p>Volunt itaque quidam ex nostris iram in pectore moveri effervescente circa cor sanguine ; causa cur hic potissimum adsignetur irae locus non alia est, quam quod in toto corpore calidissimum pectus est. </p></div><div class="textpart" id="index.xml-body.1_div.1_div.2_div.19_div.4"><h5><span class="headingNumber">1.2.19.4. </span></h5><p>Quibus umidi plus inest, eorum <span class="pagebreak" id="index.xml-pb-d30e905">[Page p.206]</span> paulatim crescit ira, quia non est paratus illis calor sed motu adquiritur ; itaque puerorum feminarumque irae acres magis quam graves sunt levioresque dum incipiunt. Siccis aetatibus vehemens robustaque est ira, sed sine incremento, non multum sibi adiciens, quia inclinaturum calorem frigus insequitur. Senes difficiles et queruli sunt, ut aegri et convalescentes et quorum aut lassitudine aut detractione sanguinis ex haustus est calor ;</p></div><div class="textpart" id="index.xml-body.1_div.1_div.2_div.19_div.5"><h5><span class="headingNumber">1.2.19.5. </span></h5><p>in eadem causa sunt siti fameque tabidi et quibus exsangue corpus est maligneque alitur et deficit. Vinum incendit iras, quia calorem auget ; pro cuiusque natura quidam ebrii effervescunt, quidam saucii. Neque ulla alia causa est, cur iracundissimi sint flavi rubentesque, quibus talis natura color est, qualis fieri ceteris inter iram solet ; mobilis enim illis agitatusque sanguis est. </p></div></div><div class="textpart" id="index.xml-body.1_div.1_div.2_div.20"><h4><span class="headingNumber">1.2.20. </span></h4><div class="textpart" id="index.xml-body.1_div.1_div.2_div.20_div.1"><h5><span class="headingNumber">1.2.20.1. </span></h5><p>Sed quemadmodum natura quosdam proclives in iram facit, ita multae incidunt causae, quae idem possint quod natura. Alios morbus aut iniuria corporum in hoc perduxit, alios labor aut continua pervigilia noctesque sollicitae et desideria amoresque; quidquid aliud aut corpori nocuit aut animo, aegram mentem in querellas parat. </p></div><div class="textpart" id="index.xml-body.1_div.1_div.2_div.20_div.2"><h5><span class="headingNumber">1.2.20.2. </span></h5><p>Sed omnia ista initia causaeque sunt ; plurimum potest consuetudo, quae si gravis est, alit vitium. Naturam quidem mutare difficile est, nec licet semel mixta nascentium elementa convertere ; sed in hoc nosse profuit, ut <span class="pagebreak" id="index.xml-pb-d30e917">[Page p.208]</span> calentibus ingeniis subtrahas vinum, quod pueris Plato negandum putat et ignem vetat igne incitari. Ne cibis quidem implendi sint ; distendentur enim corpora et animi cum corpore tumescent.</p></div><div class="textpart" id="index.xml-body.1_div.1_div.2_div.20_div.3"><h5><span class="headingNumber">1.2.20.3. </span></h5><p>Labor illos citra lassitudinem exerceat, ut minuatur, non ut consumatur calor nimiusque ille fervor despumet. Lusus quoque proderunt ; modica enim voluptas laxat animos et temperat. </p></div><div class="textpart" id="index.xml-body.1_div.1_div.2_div.20_div.4"><h5><span class="headingNumber">1.2.20.4. </span></h5><p>Umidioribus siccioribusque et frigidis non est ab ira periculum, sed ignaviora vitia metuenda sunt, pavor et difficultas et desperatio et suspiciones. Extollenda itaque fovendaque talia ingenia et in laetitiam evocanda sunt. Et quia aliis contra iram, aliis contra tristitiam remediis utendum est nec dissimillimis tantum ista sed contrariis curanda sunt, semper ei occurremus quod increverit. </p></div></div><div class="textpart" id="index.xml-body.1_div.1_div.2_div.21"><h4><span class="headingNumber">1.2.21. </span></h4><div class="textpart" id="index.xml-body.1_div.1_div.2_div.21_div.1"><h5><span class="headingNumber">1.2.21.1. </span></h5><p>Plurimum, inquam, proderit pueros statim salubriter institui ; difficile autem regimen est, quia dare debemus operam, ne aut iram in illis nutriamus aut indolem retundamus. </p></div><div class="textpart" id="index.xml-body.1_div.1_div.2_div.21_div.2"><h5><span class="headingNumber">1.2.21.2. </span></h5><p>Diligenti observatione res indiget ; utrumque enim, et quod extollendum et quod deprimendum est, similibus alitur, facile autem etiam adtendentem similia decipiunt. </p></div><div class="textpart" id="index.xml-body.1_div.1_div.2_div.21_div.3"><h5><span class="headingNumber">1.2.21.3. </span></h5><p>Crescit licentia spiritus, servitute comminuitur ; adsurgit, si laudatur et in spem sui bonam adducitur, sed eadem ista insolentiam et iracundiam generant; itaque <span class="pagebreak" id="index.xml-pb-d30e935">[Page p.210]</span> sic inter utrumque regendus est, ut modo frenis utamur modo stimulis.</p></div><div class="textpart" id="index.xml-body.1_div.1_div.2_div.21_div.4"><h5><span class="headingNumber">1.2.21.4. </span></h5><p>Nihil humile, nihil servile patiatur; numquam illi necesse sit rogare suppliciter nec prosit rogasse, potius causae suae et prioribus factis et bonis in futurum promissis donetur. </p></div><div class="textpart" id="index.xml-body.1_div.1_div.2_div.21_div.5"><h5><span class="headingNumber">1.2.21.5. </span></h5><p>In certaminibus aequalium nec vinci illum patiamur nec irasci; demus operam, ut familiaris sit iis cum quibus contendere solet, ut in certamine adsuescat non nocere velle sed vincere ; quotiens superaverat et dignum aliquid laude fecerit, attolli non gestire patiamur, gaudium enim exultatio, exultationem tumor et nimia aestimatio sui sequitur. </p></div><div class="textpart" id="index.xml-body.1_div.1_div.2_div.21_div.6"><h5><span class="headingNumber">1.2.21.6. </span></h5><p>Dabimus aliquod laxamentum, in desidiam vero otiumque non resolvemus et procul a contactu deliciarum retinebimus ; nihil enim magis facit iracundos quam educatio mollis et blanda. Ideo unicis quo plus indulgetur, pupillisque quo plus licet, corruptior animus est. Non resistet offensis cui nihil umquam negatum est, cuius lacrimas sollicita semper mater abstersit, cui de paedagogo satisfactum est. </p></div><div class="textpart" id="index.xml-body.1_div.1_div.2_div.21_div.7"><h5><span class="headingNumber">1.2.21.7. </span></h5><p>Non vides, ut maiorem quamque fortunam maior ira comitetur ? In divitibus et nobilibus et magistratibus praecipue apparet, cum quidquid leve et inane in animo erat secunda se aura sustulit. Felicitas <span class="pagebreak" id="index.xml-pb-d30e949">[Page p.212]</span> iracundiam nutrit, ubi aures superbas adsentatorum turba circumstetit : " Tibi enim ille respondeat ? non pro fastigio te tuo metiris ; ipse te proicis " et alia quibus vix sanae et ab initio bene fundatae mentes restiterunt.</p></div><div class="textpart" id="index.xml-body.1_div.1_div.2_div.21_div.8"><h5><span class="headingNumber">1.2.21.8. </span></h5><p>Longe itaque ab adsentatione pueritia removenda est ; audiat verum. Et timeat interim, vereatur semper, maioribus adsurgat. Nihil per iracundiam exoret ; quod flenti negatum fuerit, quieto offeratur. Et divitias parentium in conspectu habeat, non in usu. </p></div><div class="textpart" id="index.xml-body.1_div.1_div.2_div.21_div.9"><h5><span class="headingNumber">1.2.21.9. </span></h5><p>Exprobrentur illi perperam facta. Pertinebit ad rem praeceptores paedagogosque pueris placidos dari. Proximis adplicatur omne quod tenerum est et in eorum similitudinem crescit ; nutricum et paedagogorum rettulere mox adulescentium mores. </p></div><div class="textpart" id="index.xml-body.1_div.1_div.2_div.21_div.10"><h5><span class="headingNumber">1.2.21.10. </span></h5><p>Apud Platonem educatus puer cum ad parentes relatus vociferantem videret patrem : " Numquam," inquit, " hoc apud Platonem vidi." Non dubito quin citius patrem imitatus sit quam Platonem. </p></div><div class="textpart" id="index.xml-body.1_div.1_div.2_div.21_div.11"><h5><span class="headingNumber">1.2.21.11. </span></h5><p>Tenuis ante omnia victus sit <span class="note" id="Note20"><span class="noteLabel">Note: </span>sit added by Ruhkopf, </span> et non pretiosa vestis et similis cultus cum aequalibus. Non irascetur aliquem sibi comparari quem ab initio multis parem feceris.</p></div></div><div class="textpart" id="index.xml-body.1_div.1_div.2_div.22"><h4><span class="headingNumber">1.2.22. </span></h4><div class="textpart" id="index.xml-body.1_div.1_div.2_div.22_div.1"><h5><span class="headingNumber">1.2.22.1. </span></h5><p>Sed haec ad liberos nostros pertinent; in nobis quidem sors nascendi et educatio nec vitii locum nec iam praecepti habet ; sequentia ordinanda <span class="pagebreak" id="index.xml-pb-d30e971">[Page p.214]</span> sunt. Contra primas itaque causas pugnare debemus.</p></div><div class="textpart" id="index.xml-body.1_div.1_div.2_div.22_div.2"><h5><span class="headingNumber">1.2.22.2. </span></h5><p>Causa autem iracundiae opinio iniuriae est, cui non facile credendum est. Ne apertis quidem manifestisque statim accedendum ; quaedam enim falsa veri speciem ferunt. </p></div><div class="textpart" id="index.xml-body.1_div.1_div.2_div.22_div.3"><h5><span class="headingNumber">1.2.22.3. </span></h5><p>Dandum semper est tempus; veritatem dies aperit. Ne sint aures criminantibus faciles ; hoc humanae naturae vitium suspectum notumque nobis sit, quod, quae inviti audimus, libenter credimus et, antequam iudicemus, irascimur. </p></div><div class="textpart" id="index.xml-body.1_div.1_div.2_div.22_div.4"><h5><span class="headingNumber">1.2.22.4. </span></h5><p>Quid, quod non criminationibus tantum, sed suspicionibus impellimur et ex vultu risu que alieno peiora interpretati innocentibus irascimur ? Itaque agenda est contra se causa absentis et in suspenso ira retinenda ; potest enim poena dilata exigi, non potest exacta revocari. </p></div></div><div class="textpart" id="index.xml-body.1_div.1_div.2_div.23"><h4><span class="headingNumber">1.2.23. </span></h4><div class="textpart" id="index.xml-body.1_div.1_div.2_div.23_div.1"><h5><span class="headingNumber">1.2.23.1. </span></h5><p>Notus est ille tyrannicida, qui imperfecto opere comprehensus et ab Hippia tortus, ut conscios indicaret, circumstantes amicos tyranni nominavit quibusque maxime caram salutem eius sciebat ; et cum ille singulos, ut nominati erant, occidi iussisset, interrogant!, ecquis superesset, " Tu," inquit, " solus ; neminem enim alium cui carus esses reliqui." Effecit ira, ut tyrannus tyrannicidae manus accommodaret et praesidia sua gladio suo caederet. </p></div><div class="textpart" id="index.xml-body.1_div.1_div.2_div.23_div.2"><h5><span class="headingNumber">1.2.23.2. </span></h5><p>Quanto animosius <span class="pagebreak" id="index.xml-pb-d30e989">[Page p.216]</span> Alexander! Qui cum legisset epistulam matris, qua admonebatur, ut a veneno Philippi medici caveret, acceptam potionem non deterritus bibit. Plus sibi de amico suo credidit.</p></div><div class="textpart" id="index.xml-body.1_div.1_div.2_div.23_div.3"><h5><span class="headingNumber">1.2.23.3. </span></h5><p>Dignus fuit qui innocentem haberet, dignus qui faceret ! Hoc eo magis in Alexandro laudo, quia nemo tam obnoxius irae fuit ; quo rarior autem moderatio in regibus, hoc laudanda magis est. </p></div><div class="textpart" id="index.xml-body.1_div.1_div.2_div.23_div.4"><h5><span class="headingNumber">1.2.23.4. </span></h5><p>Fecit hoc et C. Caesar ille qui victoria civili clementissime usus est ; cum scrinia deprendisset epistularum ad Cn. Pompeium missarum ab iis, qui videbantur aut in diversis aut in neutris fuisse partibus, combussit. Quamvis moderate soleret irasci, maluit tamen non posse ; gratissimum putavit genus veniae nescire quid quisque peccasset. </p></div></div><div class="textpart" id="index.xml-body.1_div.1_div.2_div.24"><h4><span class="headingNumber">1.2.24. </span></h4><div class="textpart" id="index.xml-body.1_div.1_div.2_div.24_div.1"><h5><span class="headingNumber">1.2.24.1. </span></h5><p>Plurimum mali credulitas facit. Saepe ne audiendum quidem est, quoniam in quibusdam rebus satius est decipi quam diffidere. Tollenda ex animo suspicio et coniectura, fallacissima irritamenta. " Ille me parum humane salutavit ; ille osculo meo non adhaesit ; ille inchoatum sermonem cito abrupit ; ille ad cenam non vocavit ; illius vultus aversior visus est." Non deerit suspicioni argumentatio. </p></div><div class="textpart" id="index.xml-body.1_div.1_div.2_div.24_div.2"><h5><span class="headingNumber">1.2.24.2. </span></h5><p>Simplicitate opus est et benigna rerum aestimatione. Nihil nisi quod in oculos incurret manifestumque erit credamus, et quotiens suspicio nostra vana <span class="pagebreak" id="index.xml-pb-d30e1004">[Page p.218]</span> apparuerit, obiurgemus credulitatem; haec enim castigatio consuetudinem efficiet non facile credendi.</p></div></div><div class="textpart" id="index.xml-body.1_div.1_div.2_div.25"><h4><span class="headingNumber">1.2.25. </span></h4><div class="textpart" id="index.xml-body.1_div.1_div.2_div.25_div.1"><h5><span class="headingNumber">1.2.25.1. </span></h5><p>Inde et illud sequitur, ut minimis sordidissimisque rebus non exacerbemur. Parum agilis est puer aut tepidior aqua poturo aut turbatus torus aut mensa neglegentius posita—ad ista concitari insania est. Aeger et infelicis valetudinis est quem levis aura contraxit, adfecti oculi quos candida vestis obturbat, dissolutus deliciis cuius latus alieno labore condoluit. </p></div><div class="textpart" id="index.xml-body.1_div.1_div.2_div.25_div.2"><h5><span class="headingNumber">1.2.25.2. </span></h5><p>Mindyriden aiunt fuisse ex Sybaritarum civitate, qui cum vidisset fodientem et altius rastrum adlevantem, lassum se fieri questus vetuit illum opus in conspectu suo facere; idem habere se peius questus est, quod foliis rosae duplicatis incubuisset. </p></div><div class="textpart" id="index.xml-body.1_div.1_div.2_div.25_div.3"><h5><span class="headingNumber">1.2.25.3. </span></h5><p>Ubi animum simul et corpus voluptates corrupere, nihil tolerabile videtur, non quia dura, sed quia mollis patitur. Quid est enim, cur tussis alicuius aut sternutamentum aut musca parum curiose fugata in rabiem agat aut obversatus canis aut clavis neglegentis servi manibus elapsa ? </p></div><div class="textpart" id="index.xml-body.1_div.1_div.2_div.25_div.4"><h5><span class="headingNumber">1.2.25.4. </span></h5><p>Feret iste aequo animo civile convicium et ingesta in contione curiave maledicta, cuius aures tracti subsellii stridor offendit ? Perpetietur hic famem et aestivae expeditionis sitim, qui puero male diluenti nivem irascitur ? <span class="pagebreak" id="index.xml-pb-d30e1019">[Page p.220]</span> Nulla itaque res magis iracundiam alit quam luxuria intemperans et impatiens ; dure tractandus animus est, ut ictum non sentiat nisi gravem.</p></div></div><div class="textpart" id="index.xml-body.1_div.1_div.2_div.26"><h4><span class="headingNumber">1.2.26. </span></h4><div class="textpart" id="index.xml-body.1_div.1_div.2_div.26_div.1"><h5><span class="headingNumber">1.2.26.1. </span></h5><p>Irascimur aut iis, a quibus ne accipere quidem potuimus iniuriam, aut iis, a quibus accipere iniuriam potuimus. </p></div><div class="textpart" id="index.xml-body.1_div.1_div.2_div.26_div.2"><h5><span class="headingNumber">1.2.26.2. </span></h5><p>Ex prioribus quaedam sine sensu sunt, ut liber, quem minutioribus litteris scriptum saepe proiecimus et mendosum laceravimus, ut vestimenta, quae, quia displicebant, scidimus. His irasci quam stultum est, quae iram nostram nec meruerunt nec sentiunt ! </p></div><div class="textpart" id="index.xml-body.1_div.1_div.2_div.26_div.3"><h5><span class="headingNumber">1.2.26.3. </span></h5><p>" Sed offendunt nos videlicet qui illa fecerunt." Primum saepe antequam hos apud nos distinguamus irascimur. Deinde fortasse ipsi quoque artifices excusationes iustas afferent. Alius non potuit melius facere quam fecit, nec ad tuam contumeliam parum didicit ; alius non in hoc ut te offenderet fecit. Ad ultimum quid est dementius quam bilem in homines collectam in res effundere ? </p></div><div class="textpart" id="index.xml-body.1_div.1_div.2_div.26_div.4"><h5><span class="headingNumber">1.2.26.4. </span></h5><p>Atqui ut his irasci dementis est, quae anima carent, sic mutis animalibus, quae nullam iniuriam nobis faciunt, quia velle non possunt ; non est enim iniuria nisi a consilio profecta. Nocere itaque nobis possunt ut ferrum aut lapis, iniuriam quidem facere non possunt. </p></div><div class="textpart" id="index.xml-body.1_div.1_div.2_div.26_div.5"><h5><span class="headingNumber">1.2.26.5. </span></h5><p>Atqui contemni se quidam putant, ubi idem equi obsequentes alteri equiti, alteri contumaces sunt, tamquam iudicio, non consuetudine <span class="pagebreak" id="index.xml-pb-d30e1037">[Page p.222]</span> et arte tractandi quaedam quibusdam subiectiora sint.</p></div><div class="textpart" id="index.xml-body.1_div.1_div.2_div.26_div.6"><h5><span class="headingNumber">1.2.26.6. </span></h5><p>Atqui ut his irasci stultum est, ita pueris et non multum a puerorum prudentia distantibus; omnia enim ista peccata apud aequum iudicem pro innocentia habent imprudentiam. </p></div></div><div class="textpart" id="index.xml-body.1_div.1_div.2_div.27"><h4><span class="headingNumber">1.2.27. </span></h4><div class="textpart" id="index.xml-body.1_div.1_div.2_div.27_div.1"><h5><span class="headingNumber">1.2.27.1. </span></h5><p>Quaedam sunt quae nocere non possunt nullamque vim nisi beneficam et salutarem habent, ut di immortales , qui nec volunt obesse nec possunt ; natura enim illis mitis et placida est, tam longe remota ab aliena iniuria quam a sua. </p></div><div class="textpart" id="index.xml-body.1_div.1_div.2_div.27_div.2"><h5><span class="headingNumber">1.2.27.2. </span></h5><p>Dementes itaque et ignari veritatis illis imputant saevitiam maris, immodicos imbres, pertinaciam hiemis, cum interim nihil horum quae nobis nocent prosuntque ad nos proprie derigatur. Non enim nos causa mundo sumus hiemem aestatemque referendi; suas ista leges habent, quibus divina exercentur. Nimis nos suspicimus, si digni nobis videmur propter quos tanta moveantur. Nihil ergo horum in nostram iniuriam fit, immo contra nihil non ad salutem. </p></div><div class="textpart" id="index.xml-body.1_div.1_div.2_div.27_div.3"><h5><span class="headingNumber">1.2.27.3. </span></h5><p>Quaedam esse diximus quae nocere non possint, quaedam quae nolint. In iis erunt boni magistratus parentesque et praeceptores et iudices, quorum castigatio sic accipienda est quomodo scalpellum et abstinentia et alia quae profutura torquent. </p></div><div class="textpart" id="index.xml-body.1_div.1_div.2_div.27_div.4"><h5><span class="headingNumber">1.2.27.4. </span></h5><p>Affecti sumus <span class="pagebreak" id="index.xml-pb-d30e1055">[Page p.224]</span> poena ; succurrat non tantum quid patiamur, sed quid fecerimus, in consilium de vita nostra mittamur ; si modo verum ipsi nobis dicere voluerimus, pluris litem nostram aestimabimus.</p></div></div><div class="textpart" id="index.xml-body.1_div.1_div.2_div.28"><h4><span class="headingNumber">1.2.28. </span></h4><div class="textpart" id="index.xml-body.1_div.1_div.2_div.28_div.1"><h5><span class="headingNumber">1.2.28.1. </span></h5><p>Si volumus aequi rerum omnium iudices esse, hoc primum nobis persuadeamus, neminem nostrum esse sine culpa; hinc enim maxima indignatio oritur : " Nihil peccavi " et " nihil feci." Immo nihil fateris ! Indignamur aliqua admonitione aut coercitione nos castigatos, cum illo ipso tempore peccemus, quod adicimus malefactis adrogantiam et contumaciam. </p></div><div class="textpart" id="index.xml-body.1_div.1_div.2_div.28_div.2"><h5><span class="headingNumber">1.2.28.2. </span></h5><p>Quis est iste qui se profitetur omnibus legibus innocentem ? Ut hoc ita sit, quam angusta innocentia est ad legem bonum esse! Quanto latius officiorum patet quam iuris regula ! Quam multa pietas, humanitas, liberalitas, iustitia, fides exigunt, quae omnia extra publicas tabulas sunt! Sed ne ad illam quidem artissimam innocentiae formulam praestare nos possumus. </p></div><div class="textpart" id="index.xml-body.1_div.1_div.2_div.28_div.3"><h5><span class="headingNumber">1.2.28.3. </span></h5><p>Alia fecimus, aha cogitavimus, alia optavimus, aliis favimus ; in quibusdam innocentes sumus, quia non successit. Hoc cogitantes aequiores simus delinquentibus, credamus obiurgantibus; </p></div><div class="textpart" id="index.xml-body.1_div.1_div.2_div.28_div.4"><h5><span class="headingNumber">1.2.28.4. </span></h5><p>utique bonis ne irascamur (cui enim non, si bonis quoque ?), minime diis ; non enim illorum vi,<span class="note" id="Note21"><span class="noteLabel">Note: </span>vi added by Hermes. </span> sed lege mortalitatis <span class="pagebreak" id="index.xml-pb-d30e1073">[Page p.226]</span> patimur quidquid incommodi accidit. " At morbi doloresque incurrunt." Utique aliquo defungendum est domicilium putre sorti tis. Dicetur aliquis male de te locutus ; cogita an prior feceris, cogita de quam multis loquaris.</p></div><div class="textpart" id="index.xml-body.1_div.1_div.2_div.28_div.5"><h5><span class="headingNumber">1.2.28.5. </span></h5><p>Cogitemus, inquam, alios non facere iniuriam sed reponere, alios pro nobis facere, alios coactos facere, alios ignorantes, etiam eos, qui volentes scientesque faciunt, ex iniuria nostra non ipsam iniuriam petere ; aut dulcedine urbanitatis prolapsus est, aut fecit aliquid, non ut nobis obesset, sed quia consequi ipse non poterat, nisi nos repulisset; saepe adulatio, dum blanditur, offendit. </p></div><div class="textpart" id="index.xml-body.1_div.1_div.2_div.28_div.6"><h5><span class="headingNumber">1.2.28.6. </span></h5><p>Quisquis ad se rettulerit, quotiens ipse in suspicionem falsam inciderit, quam multis officiis suis fortuna speciem iniuriae induerit, quam multos post odium amare coeperit, poterit non statim irasci, utique si sibi tacitus ad singula quibus offenditur dixerit : " Hoc et ipse commisi." </p></div><div class="textpart" id="index.xml-body.1_div.1_div.2_div.28_div.7"><h5><span class="headingNumber">1.2.28.7. </span></h5><p>Sed ubi tam aequum iudicem invenies ? Is qui nullius non uxorem concupiscit et satis iustas causas putat amandi, quod aliena est, idem uxorem suam aspici non vult; et fidei acerrimus exactor est perfidus, et mendacia persequitur ipse periurus, et litem sibi inferri aegerrime calumniator patitur; pudicitiam servulorum suorum adtemptari non vult <span class="pagebreak" id="index.xml-pb-d30e1084">[Page p.228]</span> qui non pepercit suae. Aliena vitia in oculis habemus, a tergo nostra sunt ;</p></div><div class="textpart" id="index.xml-body.1_div.1_div.2_div.28_div.8"><h5><span class="headingNumber">1.2.28.8. </span></h5><p>inde est quod tempestiva filii convivia pater deterior filio castigat, et nihil alienae luxuriae ignoscit qui nihil suae negavit, et homicidae tyrannus irascitur, et punit furta sacrilegus. Magna pars hominum est quae non peccatis irascitur sed peccantibus. Faciet nos moderatiores respectus nostri, si consuluerimus nos : " Numquid et ipsi aliquid tale commisimus ? Numquid sic erravimus ? Expeditne nobis ista damnare ? " </p></div></div><div class="textpart" id="index.xml-body.1_div.1_div.2_div.29"><h4><span class="headingNumber">1.2.29. </span></h4><div class="textpart" id="index.xml-body.1_div.1_div.2_div.29_div.1"><h5><span class="headingNumber">1.2.29.1. </span></h5><p>Maximum remedium irae mora est. Hoc ab illa pete initio, non ut ignoscat, sed ut iudicet : graves habet impetus primos ; desinet, si expectat. Nec universam illam temptaveris tollere ; tota vincetur, dum partibus carpitur. </p></div><div class="textpart" id="index.xml-body.1_div.1_div.2_div.29_div.2"><h5><span class="headingNumber">1.2.29.2. </span></h5><p>Ex is, quae nos offendunt, alia renuntiantur nobis, alia ipsi audimus aut videmus. De iis, quae narrata sunt, non debemus cito credere ; multi mentiuntur, ut decipiant, multi, quia decepti sunt. Alius criminatione gratiam captat et fingit iniuriam, ut videatur doluisse factam ; est aliquis malignus et qui amicitias cohaerentis diducere velit ; est subdicax <span class="note" id="Note22"><span class="noteLabel">Note: </span>subdicax Badstübner: subprocax Lipsius: susipicax AL. </span> et qui spectare ludos cupiat et ex longinquo tutoque speculetur quos conlisit.</p></div><div class="textpart" id="index.xml-body.1_div.1_div.2_div.29_div.3"><h5><span class="headingNumber">1.2.29.3. </span></h5><p>De parvola summa iudicaturo tibi res sine teste non probaretur, testis sine iureiurando non valeret, <span class="pagebreak" id="index.xml-pb-d30e1102">[Page p.230]</span> utrique parti dares actionem, dares tempus, non semel audires; magis enim veritas elucet quo saepius ad manum venit. Amicum condemnas de praesentibus ? Antequam audias, antequam interroges, antequam illi aut accusatorem suum nosse liceat aut crimen, irasceris ? Iam enim, iam utrimque quid diceretur audisti ?</p></div><div class="textpart" id="index.xml-body.1_div.1_div.2_div.29_div.4"><h5><span class="headingNumber">1.2.29.4. </span></h5><p>Hic ipse, qui ad te detulit, desinet dicere, si probare debuerit. " Non est," inquit, " quod me protrahas ; ego productus negabo ; alioqui nihil umquam tibi dicam." Eodem tempore et instigat et ipse se certamini pugnaeque subtrahit. Qui dicere tibi nisi clam non vult, paene non dicit. Quid est iniquius quam secreto credere, palam irasci ? </p></div></div><div class="textpart" id="index.xml-body.1_div.1_div.2_div.30"><h4><span class="headingNumber">1.2.30. </span></h4><div class="textpart" id="index.xml-body.1_div.1_div.2_div.30_div.1"><h5><span class="headingNumber">1.2.30.1. </span></h5><p>Quorundam ipsi testes sumus ; in his naturam excutiemus voluntatemque facientium. Puer est; aetati donetur, nescit an peccet. Pater est; aut tantum profuit, ut illi etiam iniuriae ius sit, aut fortasse ipsum hoc meritum eius est quo offendimur. Mulier est ; errat. Iussus est ; necessitati quis nisi iniquus suscenset ? Laesus est ; non est iniuria pati quod prior feceris. Iudex est; plus credas illius sententiae quam tuae. Rex est ; si nocentem punit, <span class="pagebreak" id="index.xml-pb-d30e1111">[Page p.232]</span> cede iustitiae, si innocentem, cede fortunae.</p></div><div class="textpart" id="index.xml-body.1_div.1_div.2_div.30_div.2"><h5><span class="headingNumber">1.2.30.2. </span></h5><p>Mutum animal est aut simile muto ; imitaris illud, si irasceris. Morbus est aut calamitas; levius transiliet sustinentes Deus est ; tam perdis operam cum illi irasceris, quam cum illum alteri precaris iratum. Bonus vir est qui iniuriam fecit; noli credere. Malus ; noli mirari; dabit poenas alteri quas debet tibi, et iam sibi dedit qui peccavit. </p></div></div><div class="textpart" id="index.xml-body.1_div.1_div.2_div.31"><h4><span class="headingNumber">1.2.31. </span></h4><div class="textpart" id="index.xml-body.1_div.1_div.2_div.31_div.1"><h5><span class="headingNumber">1.2.31.1. </span></h5><p>Duo sunt, ut dixi, quae iracundiam concitent: primum, si iniuriam videmur accepisse—de hoc satis dictum est; deinde, si inique accepisse — de hoc dicendum est. Iniqua quaedam iudicant homines, quia pati non debuerint, quaedam, quia non speraverint. Indigna putamus quae inopinata sunt; </p></div><div class="textpart" id="index.xml-body.1_div.1_div.2_div.31_div.2"><h5><span class="headingNumber">1.2.31.2. </span></h5><p>itaque maxime commovent, quae contra spem expectationemque evenerunt, nec aliud est quare in domesticis minima offendant, in amicis iniuriam vocemus neglegentiam. </p></div><div class="textpart" id="index.xml-body.1_div.1_div.2_div.31_div.3"><h5><span class="headingNumber">1.2.31.3. </span></h5><p>" Quomodo ergo," inquit, " inimicorum nos iniuriae movent ? " Quia non expectavimus illas aut certe non tantas. Hoc efficit amor nostri nimius. Inviolatos nos etiam inimicis iudicamus esse debere; regis quisque intra se animum habet, ut licentiam sibi dari velit, in se nolit. </p></div><div class="textpart" id="index.xml-body.1_div.1_div.2_div.31_div.4"><h5><span class="headingNumber">1.2.31.4. </span></h5><p>Itaque nos aut insolentia iracundos facit aut ignorantia rerum ; quid enim mirum est malos mala facinora <span class="pagebreak" id="index.xml-pb-d30e1129">[Page p.234]</span> edere ? Quid novi est, si inimicus nocet, amicus offendit, filius labitur, servus peccat ? Turpissimam aiebat Fabius imperatori excusationem esse : " Non putavi," ego turpissimam homini puto. Omnia puta, expecta ; etiam in bonis moribus aliquid exsistet asperius.</p></div><div class="textpart" id="index.xml-body.1_div.1_div.2_div.31_div.5"><h5><span class="headingNumber">1.2.31.5. </span></h5><p>Fert humana natura insidiosos animos, fert ingratos, fert cupidos, fert impios. Cum de unius moribus iudicabis, de publicis cogita. Ubi maxime gaudebis, maxime metues. Ubi tranquilla tibi omnia videntur, ibi nocitura non desunt sed quiescunt. Semper futurum aliquid quod te offendat existima. Gubernator numquam ita totos sinus securus explicuit, ut non expedite ad contrahendum armamenta disponeret. </p></div><div class="textpart" id="index.xml-body.1_div.1_div.2_div.31_div.6"><h5><span class="headingNumber">1.2.31.6. </span></h5><p>Illud ante omnia cogita, foedam esse et exsecrabilem vim nocendi et alienissimam homini, cuius beneficio etiam saeva mansuescunt. Aspice elephantorum iugo colla summissa et taurorum pueris pariter ac feminis persultantibus terga impune calcata et repentis inter pocula sinusque innoxio lapsu dracones et intra domum ursorum leonumque ora placida tractantibus adulantisque dominum feras ; pudebit cum animalibus permutasse mores. Nefas est nocere patriae ; </p></div><div class="textpart" id="index.xml-body.1_div.1_div.2_div.31_div.7"><h5><span class="headingNumber">1.2.31.7. </span></h5><p>ergo civi quoque, nam hic pars patriae est—sanctae partes sunt, si universum venerabile est, — ergo et homini, nam hic in maiore tibi urbe civis est. Quid <span class="pagebreak" id="index.xml-pb-d30e1140">[Page p.236]</span> si nocere velint manus pedibus, manibus oculi ? Ut omnia inter se membra consentiunt, quia singula servari totius interest, ita homines singulis parcent, quia ad coetum geniti sunt, salva autem esse societas nisi custodia et amore partium non potest.</p></div><div class="textpart" id="index.xml-body.1_div.1_div.2_div.31_div.8"><h5><span class="headingNumber">1.2.31.8. </span></h5><p>Ne viperas quidem et natrices, et si qua morsu aut ictu nocent, effligeremus, si in reliquum mansuefacere possemus aut efficere, ne nobis aliisve periculo essent. Ergo ne homini quidem nocebimus, quia peccavit, sed ne peccet, nec umquam ad praeteritum, sed ad futurum poena referetur ; non enim irascitur, sed cavet. Nam si puniendus est cuicumque pravum maleficumque ingenium est, poena neminem excipiet. </p></div></div><div class="textpart" id="index.xml-body.1_div.1_div.2_div.32"><h4><span class="headingNumber">1.2.32. </span></h4><div class="textpart" id="index.xml-body.1_div.1_div.2_div.32_div.1"><h5><span class="headingNumber">1.2.32.1. </span></h5><p>" At enim ira habet aliquam voluptatem et dulce est dolorem reddere." Minime ; non enim ut in beneficiis honestum est merita meritis repensare, ita iniurias iniuriis. Illic vinci turpe est, hic vincere. Inhumanum verbum est et quidem pro iusto receptum ultio, et talio non multum differt <span class="note" id="Note23"><span class="noteLabel">Note: </span>et quidem <span class="gap"> [...]</span> differt AL: ultio et deleted by most editors : et vitiose quidem pro iusto receptum, talio. proposed by Gertz: et quidem pro iusta receptum ultione " talio." Non multum differt nisi ordine, qui dolorem regerit: P. Thomas.</span> nisi ordine ; qui dolorem regerit tantum excusatius peccat.</p></div><div class="textpart" id="index.xml-body.1_div.1_div.2_div.32_div.2"><h5><span class="headingNumber">1.2.32.2. </span></h5><p>M. Catonem ignorans <span class="note" id="Note24"><span class="noteLabel">Note: </span>ignorans most editors consider a gloss on imprudens. </span> in balineo quidam percussit imprudens ; quis enim illi sciens faceret iniuriam ? Postea satis facienti Cato : " Non memini," inquit, <span class="pagebreak" id="index.xml-pb-d30e1160">[Page p.238]</span> " me percussum." Melius putavit non agnoscere quam vindicare.</p></div><div class="textpart" id="index.xml-body.1_div.1_div.2_div.32_div.3"><h5><span class="headingNumber">1.2.32.3. </span></h5><p>" Nihil," inquis, " illi post tantam petulantiam mali factum est ? " Immo multum boni; coepit Catonem nosse. Magni animi est iniurias despicere ; ultionis contumeliosissimum genus est non esse visum dignum, ex quo peteretur ultio. Multi leves iniurias altius sibi demisere, dum vindicans Ille magnus et nobilis, qui more magnae ferae latratus minutorum canum securus exaudit. </p></div></div><div class="textpart" id="index.xml-body.1_div.1_div.2_div.33"><h4><span class="headingNumber">1.2.33. </span></h4><div class="textpart" id="index.xml-body.1_div.1_div.2_div.33_div.1"><h5><span class="headingNumber">1.2.33.1. </span></h5><p>" Minus," inquit, " contemnemur, si vindicaverimus iniuriam." Si tamquam ad remedium venimus, sine ira veniamus, non quasi dulce sit vindicari, sed quasi utile ; saepe autem satius fuit dissimulare quam ulcisci. Potentiorum iniuriae hilari vultu, non patienter tantum ferendae sunt ; facient iterum, si se fecisse crediderint. Hoc habent pessimum animi magna fortuna insolentes: quos laeserunt et oderunt. </p></div><div class="textpart" id="index.xml-body.1_div.1_div.2_div.33_div.2"><h5><span class="headingNumber">1.2.33.2. </span></h5><p>Notissima vox est eius qui in cultu regum consenuerat. Cum illum quidam interrogaret, quomodo rarissimam rem in aula consecutus esset, senectutem : " Iniurias," inquit, " accipiendo et gratias agendo." Saepe adeo iniuriam vindicare non expedit, ut ne fateri quidem expediat. </p></div><div class="textpart" id="index.xml-body.1_div.1_div.2_div.33_div.3"><h5><span class="headingNumber">1.2.33.3. </span></h5><p>C. Caesar Pastoris splendidi equitis Romani filium cum in custodia habuisset munditiis eius et cultioribus <span class="pagebreak" id="index.xml-pb-d30e1176">[Page p.240]</span> capillis offensus, rogante patre ut salutem sibi filii concederet, quasi de supplicio admonitus duci protinus iussit; ne tamen omnia inhumane faceret adversum patrem, ad cenam illum eo die invitavit. Venit Pastor vultu nihil exprobrante.</p></div><div class="textpart" id="index.xml-body.1_div.1_div.2_div.33_div.4"><h5><span class="headingNumber">1.2.33.4. </span></h5><p>Propinavit illi Caesar heminam et posuit illi custodem; perduravit miser, non aliter quam si fili sanguinem biberet. Unguentum et coronas misit et observare iussit an sumeret; sumpsit. Eo die, quo filium extulerat, immo quo non extulerat, iacebat conviva centesimus et potiones vix honestas natalibus liberorum podagricus senex hauriebat, cum interim non lacrimam emisit, non dolorem aliquo signo erumpere passus est ; cenavit tamquam pro filio exorasset. </p></div><div class="textpart" id="index.xml-body.1_div.1_div.2_div.33_div.5"><h5><span class="headingNumber">1.2.33.5. </span></h5><p>Quaeris, quare ? Habebat alterum. Quid ille Priamus ? Non dissimulavit iram et regis genua complexus est, funestam perfusamque cruore fili manum ad os suum retulit, cenavit ? Sed tamen sine unguento, sine coronis, et illum hostis saevissimus multis solaciis, ut cibum caperet, hortatus est, non ut pocula ingentia super caput posito custode siccaret. </p></div><div class="textpart" id="index.xml-body.1_div.1_div.2_div.33_div.6"><h5><span class="headingNumber">1.2.33.6. </span></h5><p>Contempsisses <span class="note" id="Note25"><span class="noteLabel">Note: </span>contempsisses Hermes, after Gertz : contempsisset AL. </span> Romanum patrem, si sibi timuisset; nunc iram compescuit pietas. Dignus fuit cui permitteretur a convivio ad ossa fili legenda <span class="pagebreak" id="index.xml-pb-d30e1190">[Page p.242]</span> discedere ; ne hoc quidem permisit benignus interim et comis adulescens ; propinationibus senem crebris, ut cura leniretur admonens, lacessebat; contra ille se laetum et oblitum, quid eo actum esset die, praestitit. Perierat alter filius, si carnifici conviva non placuisset.</p></div></div><div class="textpart" id="index.xml-body.1_div.1_div.2_div.34"><h4><span class="headingNumber">1.2.34. </span></h4><div class="textpart" id="index.xml-body.1_div.1_div.2_div.34_div.1"><h5><span class="headingNumber">1.2.34.1. </span></h5><p>Ergo ira abstinendum est, sive par est qui lacessendus est sive superior sive inferior. Cum pare contendere anceps est, cum superiore furiosum, eum inferiore sordidum. Pusilli hominis et miseri est repetere mordentem. Mures formicaeque, si manum admoveris, ora convertunt; imbecillia se laedi putant, si tanguntur. </p></div><div class="textpart" id="index.xml-body.1_div.1_div.2_div.34_div.2"><h5><span class="headingNumber">1.2.34.2. </span></h5><p>Faciet nos mitiores, si cogitaverimus, quid aliquando nobis profuerit ille cui irascimur, et meritis offensa redimetur. Illud quoque occurrat, quantum nobis commendationis allatura sit clementiae fama, quam multos venia amicos utiles fecerit. </p></div><div class="textpart" id="index.xml-body.1_div.1_div.2_div.34_div.3"><h5><span class="headingNumber">1.2.34.3. </span></h5><p>Ne irascamur inimicorum et hostium liberis, inter Sullanae crudelitatis exempla est, quod ab re publica liberos proscriptorum submovit. Nihil est iniquius quam aliquem heredem paterni odii fieri. </p></div><div class="textpart" id="index.xml-body.1_div.1_div.2_div.34_div.4"><h5><span class="headingNumber">1.2.34.4. </span></h5><p>Cogitemus, quotiens ad ignoscendum difficiles erimus, an expediat nobis omnes inexorabiles esse. Quam saepe veniam qui negavit petit! Quam saepe eius pedibus advolutus est, quem a suis reppulit! Quid est gloriosius quam <span class="pagebreak" id="index.xml-pb-d30e1205">[Page p.244]</span> iram amicitia mutare ? Quos populus Romanus fideliores habet socios quam quos habuit pertinacissimos hostes ? Quod hodie esset imperium, nisi salubris providentia victos permiscuisset victoribus ?</p></div><div class="textpart" id="index.xml-body.1_div.1_div.2_div.34_div.5"><h5><span class="headingNumber">1.2.34.5. </span></h5><p>Irascetur aliquis ; tu contra beneficiis provoca. Cadit statim simultas ab altera parte deserta ; nisi paria non pugnant. Sed utrimque certabit ira, concurritur, ille est melior qui prior pedem rettulit ; victus est qui vicit. Percussit te, recede ; referiendo enim et occasionem saepius feriendi dabis et excusationem ; non poteris revelli, cum voles. </p></div></div><div class="textpart" id="index.xml-body.1_div.1_div.2_div.35"><h4><span class="headingNumber">1.2.35. </span></h4><div class="textpart" id="index.xml-body.1_div.1_div.2_div.35_div.1"><h5><span class="headingNumber">1.2.35.1. </span></h5><p>Numquid velit quisquam tam graviter hostem ferire, ut relinquat manum in vulnere et se ab ictu revocare non possit ? Atqui tale ira telum est; vix retrahitur. Arma nobis expedita prospicimus, gladium commodum et habilem; non vitabimus impetus animi istos <span class="note" id="Note26"><span class="noteLabel">Note: </span>istos Gertz: <span class="gap"> [...]</span> hos A 1 A 5.</span> graves et onerosos et irrevocabiles ?</p></div><div class="textpart" id="index.xml-body.1_div.1_div.2_div.35_div.2"><h5><span class="headingNumber">1.2.35.2. </span></h5><p>Ea demum velocitas placet, quae ubi iussa est vestigium sistit nec ultra destinata procurrit flectique et a cursu ad gradum reduci potest ; aegros scimus nervos esse, ubi invitis nobis moventur ; senex aut infirmi corporis est, qui cum ambulare vult currit. Animi motus eos putemus sanissimos validissimosque, qui nostro arbitrio ibunt, non suo ferentur. </p></div><div class="textpart" id="index.xml-body.1_div.1_div.2_div.35_div.3"><h5><span class="headingNumber">1.2.35.3. </span></h5><p>Nihil tamen aeque profuerit quam primum intueri deformitatem rei, deinde periculum. Non est ullius <span class="pagebreak" id="index.xml-pb-d30e1225">[Page p.246]</span> adfectus facies turbatior ; pulcherrima ora foedavit, torvos vultus ex tranquillissimis reddit; linquit decor omnis iratos, et sive amictus illis compositus est ad legem, trahent vestem omnemque curam sui effundent, sive capillorum natura vel arte iacentium non informis habitus, cum animo inhorrescunt; tumescunt venae ; concutietur crebro spiritu pectus, rabida vocis eruptio colla distendet; tum artus trepidi, inquietae manus, totius corporis fluctuatio.</p></div><div class="textpart" id="index.xml-body.1_div.1_div.2_div.35_div.4"><h5><span class="headingNumber">1.2.35.4. </span></h5><p>Qualem intus putas esse animum, cuius extra imago tam foeda est ? Quanto illi intra pectus terribilior vultus est, acrior spiritus, intentior impetus, rupturus se nisi eruperit ! </p></div><div class="textpart" id="index.xml-body.1_div.1_div.2_div.35_div.5"><h5><span class="headingNumber">1.2.35.5. </span></h5><p>Quales sunt hostium vel ferarum caede madentium aut ad caedem euntium aspectus, qualia poetae inferna monstra finxerunt succincta serpentibus et igneo flatu, quales ad bella excitanda discordiamque in populos dividendam pacemque lacerandam teterrimae inferum exeunt: talem nobis iram figuremus, flamma lumina ardentia, sibilo mugituque et gemitu et stridore et si qua his invisior vox est perstrepentem, tela manu utraque quatientem (neque enim illi se tegere curae est), torvam cruentamque et cicatricosam et verberibus suis lividam, incessus vaesani, offusam multa caligine, incursitantem, vastantem fugantemque et omnium odio laborantem, sui maxime, si aliter nocere non possit, terras, maria, caelum ruere cupientem, <span class="pagebreak" id="index.xml-pb-d30e1233">[Page p.248]</span> infestam pariter invisamque.</p></div><div class="textpart" id="index.xml-body.1_div.1_div.2_div.35_div.6"><h5><span class="headingNumber">1.2.35.6. </span></h5><p>Vel, si videtur, sit qualis apud vates nostros est : </p><blockquote class="blockquote"><div class="l">Sanguineum quatiens dextra Bellona flagellum,</div> <div class="l">aut scissa gaudens vadit Discordia palla,</div></blockquote><p> aut si qua magis dira facies excogitari diri adfectus potest.</p></div></div><div class="textpart" id="index.xml-body.1_div.1_div.2_div.36"><h4><span class="headingNumber">1.2.36. </span></h4><div class="textpart" id="index.xml-body.1_div.1_div.2_div.36_div.1"><h5><span class="headingNumber">1.2.36.1. </span></h5><p>Quibusdam, ut ait Sextius, iratis profuit aspexisse speculum ; perturbavit illos tanta mutatio sui; velut in rem praesentem adducti non agnoverunt se. Et quantulum ex vera deformitate imago illa speculo repercussa reddebat ? </p></div><div class="textpart" id="index.xml-body.1_div.1_div.2_div.36_div.2"><h5><span class="headingNumber">1.2.36.2. </span></h5><p>Animus si ostendi et si in ulla materia perlucere posset, intuentis nos confunderet ater maculosusque et aestuans et distortus et tumidus. Nunc quoque tanta deformitas eius est per ossa carnesque et tot impedimenta effluentis ; quid si nudus ostenderetur ? </p></div><div class="textpart" id="index.xml-body.1_div.1_div.2_div.36_div.3"><h5><span class="headingNumber">1.2.36.3. </span></h5><p>Speculo quidem neminem deterritum ab ira credideris : quid ergo est <span class="note" id="Note27"><span class="noteLabel">Note: </span>est added by Gertz. </span> ? Qui ad speculum venerat, ut se mutaret, iam mutaverat ; iratis quidem nulla est formonsior effigies quam atrox et horrida, qualesque esse etiam videri volunt.</p></div><div class="textpart" id="index.xml-body.1_div.1_div.2_div.36_div.4"><h5><span class="headingNumber">1.2.36.4. </span></h5><p>Magis illud videndum est, quam multis ira per se nocuerit. Alii nimio fervore rupere venas et sanguinem supra vires elatus clamor egessit et <span class="pagebreak" id="index.xml-pb-d30e1263">[Page p.250]</span> luminum suffudit aciem in oculos vehementius umor egestus et in morbos aegri reccidere. Nulla celerior ad insaniam via est.</p></div><div class="textpart" id="index.xml-body.1_div.1_div.2_div.36_div.5"><h5><span class="headingNumber">1.2.36.5. </span></h5><p>Multi itaque continuaverunt irae furorem nec quam expulerant mentem umquam receperunt. Aiacem in mortem egit furor, in furorem ira. Mortem liberis, egestatem sibi, ruinam domui imprecantur et irasci se negant non minus quam insanire furiosi. Amicissimis hostes vitandique carissimis, legum nisi qua nocent immemores, ad minima mobiles, non sermone, non officio adiri faciles, per vim omnia gerunt, gladiis et pugnare parati et incumbere. </p></div><div class="textpart" id="index.xml-body.1_div.1_div.2_div.36_div.6"><h5><span class="headingNumber">1.2.36.6. </span></h5><p>Maximum enim illos malum cepit et omnia exsuperans vitia. Alia paulatim intrant, repentina et universa vis huius est. Omnis denique alios affectus sibi subicit. Amorem ardentissimum vincit, transfoderunt itaque amata corpora et in eorum quos occiderant iacuere complexibus; avaritiam, durissimum malum minimeque flexibile, ira calcavit adactam <span class="note" id="Note28"><span class="noteLabel">Note: </span>adactam Michaelis and Gertz : adacta A. </span> opes suas spargere et domui rebusque in unum conlatis inicere ignem. Quid ? Non ambitiosus magno aestimata proiecit insignia honoremque delatum reppulit ? Nullus affectus est, in quem non ira dominetur.</p></div></div></div><div class="textpart" id="index.xml-body.1_div.1_div.3"><h3><span class="headingNumber">1.3. </span><span class="head">Liber III</span></h3><div class="pagebreak" id="index.xml-pb-d30e1277">[Page p.252]</div><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><div class="textpart" id="index.xml-body.1_div.1_div.3_div.1_div.1"><h5><span class="headingNumber">1.3.1.1. </span></h5><p>Quod maxime desiderasti. Novate, nunc facere temptabimus, iram excidere animis aut certe refrenare et impetus eius inhibere. Id aliquando palam aperteque faciendum est, ubi minor vis mali patitur, aliquando ex occulto, ubi nimium ardet omnique impedimento exasperatur et crescit; refert quantas vires quamque integras habeat, utrum reverberanda et agenda retro sit an cedere ei debeamus, dum tempestas prima desaevit, ne remedia ipsa secum ferat. </p></div><div class="textpart" id="index.xml-body.1_div.1_div.3_div.1_div.2"><h5><span class="headingNumber">1.3.1.2. </span></h5><p>Consilium pro moribus cuiusque capiendum erit; quosdam enim preces vincunt; quidam insultant instantque summissis, quos terrendo placabimus; alios obiurgatio, alios confessio, alios pudor coepto deiecit, alios mora, lentum praecipitis mali remedium, ad quod novissime descendendum est. </p></div><div class="textpart" id="index.xml-body.1_div.1_div.3_div.1_div.3"><h5><span class="headingNumber">1.3.1.3. </span></h5><p>Ceteri enim adfectus dilationem recipiunt et curari tardius <span class="pagebreak" id="index.xml-pb-d30e1288">[Page p.254]</span> possunt, huius incitata et se ipsa rapiens violentia non paulatim procedit sed, dum incipit, tota est; nec aliorum more vitiorum sollicitat animos, sed abducit et impotentes sui cupidosque vel communis mali exagitat, nec in ea tantum in quae destinavit, sed in occurrentia obiter <span class="note" id="Note29"><span class="noteLabel">Note: </span>obiter A1: ob iter C. F. W. Mulier. </span> furit. Cetera vitia impellunt animos, ira praecipitat.</p></div><div class="textpart" id="index.xml-body.1_div.1_div.3_div.1_div.4"><h5><span class="headingNumber">1.3.1.4. </span></h5><p>Etiam si resistere contra affectus suos non licet, at certe affectibus ipsis licet stare; haec non secus quam fulmina procellaeque et si qua alia irrevocabilia sunt, quia non eunt, sed cadunt, vim suam magis ac magis intendit. Alia vitia a ratione, hoc a sanitate desciscit ; </p></div><div class="textpart" id="index.xml-body.1_div.1_div.3_div.1_div.5"><h5><span class="headingNumber">1.3.1.5. </span></h5><p>alia accessus lenes habent et incrementa fallentia; in iram deiectus animorum est. Nulla itaque res urget magis attonita et in vires suas prona et, sive successit, superba, sive frustratur, insana; ne repulsa quidem in taedium acta, ubi adversarium fortuna subduxit, in se ipsa morsus suos vertit. Nec refert quantum sit ex quo surrexerit ; ex levissimis enim in maxima evadit. </p></div></div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><div class="textpart" id="index.xml-body.1_div.1_div.3_div.2_div.1"><h5><span class="headingNumber">1.3.2.1. </span></h5><p>Nullam transit aetatem, nullum hominum genus excipit. Quaedam gentes beneficio egestatis non novere luxuriam ; quaedam, quia exercitae et vagae sunt, effugere pigritiam; quibus incultus mos agrestisque vita est, circumscriptio ignota est et fraus et quodcumque in foro malum nascitur. Nulla gens est, quam non ira instiget, tam inter Graios <span class="pagebreak" id="index.xml-pb-d30e1303">[Page p.256]</span> quam inter barbaros potens, non minus perniciosa leges metuentibus quam quibus iura distinguit modus virium.</p></div><div class="textpart" id="index.xml-body.1_div.1_div.3_div.2_div.2"><h5><span class="headingNumber">1.3.2.2. </span></h5><p>Denique cetera singulos corripiunt, hic unus adfectus est, qui interdum publice concipitur. Numquam populus universus feminae amore flagravit, nec in pecuniam aut lucrum tota civitas spem suam misit ; ambitio viritim singulos occupat ; impotentia una est malum publicum. </p></div><div class="textpart" id="index.xml-body.1_div.1_div.3_div.2_div.3"><h5><span class="headingNumber">1.3.2.3. </span></h5><p>Saepe in iram uno agmine itum est ; viri feminae, senes pueri, principes vulgusque consensere, et tota multitudo paucissimis verbis concitata ipsum concitatorem antecessit ; ad arma protinus ignesque discursum est et indicta finitimis bella aut gesta cum civibus ; </p></div><div class="textpart" id="index.xml-body.1_div.1_div.3_div.2_div.4"><h5><span class="headingNumber">1.3.2.4. </span></h5><p>totae cum stirpe omni crematae domus et modo eloquio favorabili habitus in multo honore iram suae contionis excepit; in imperatorem suum legiones pila torserunt; dissedit plebs tota cum patribus ; publicum consilium senatus non expectatis dilectibus nec nominato imperatore subitos irae suae duces legit ac per tecta urbis nobiles consectatus viros supplicium manu sumpsit ; </p></div><div class="textpart" id="index.xml-body.1_div.1_div.3_div.2_div.5"><h5><span class="headingNumber">1.3.2.5. </span></h5><p>violatae legationes rupto iure gentium rabiesque infanda civitatem tulit, nec datum tempus, quo resideret tumor publicus, sed deductae protinus classes et oneratae tumultuario milite ; sine more, sine auspiciis populus ductu irae suae egressus fortuita raptaque pro armis gessit, <span class="pagebreak" id="index.xml-pb-d30e1317">[Page p.258]</span> deinde magna clade temeritatem audacis irae luit.</p></div><div class="textpart" id="index.xml-body.1_div.1_div.3_div.2_div.6"><h5><span class="headingNumber">1.3.2.6. </span></h5><p>Hic barbaris forte ruentibus in bella exitus est; cum mobiles animos species iniuriae perculit, aguntur statim et qua dolor traxit ruinae modo legionibus incidunt incompositi, interriti, incauti, pericula adpetentes sua ; gaudent feriri et instare ferro et tela corpore urgere et per suum vulnus exire. </p></div></div><div class="textpart" id="index.xml-body.1_div.1_div.3_div.3"><h4><span class="headingNumber">1.3.3. </span></h4><div class="textpart" id="index.xml-body.1_div.1_div.3_div.3_div.1"><h5><span class="headingNumber">1.3.3.1. </span></h5><p>"Non est," inquis, " dubium, quin magna ista et pestifera sit vis; ideo quemadmodum sanari debeat monstra." Atqui, ut in prioribus libris dixi, stat Aristoteles defensor irae et vetat illam nobis exsecari; calcar ait esse virtutis, hac erepta inermem animum et ad conatus magnos pigrum inertemque fieri. </p></div><div class="textpart" id="index.xml-body.1_div.1_div.3_div.3_div.2"><h5><span class="headingNumber">1.3.3.2. </span></h5><p>Necessarium est itaque foeditatem eius ac feritatem coarguere et ante oculos ponere quantum monstri sit homo in hominem furens quantoque impetu ruat non sine pernicie sua perniciosus et ea deprimens, quae mergi nisi cum mergente non possunt. Quid ergo ? </p></div><div class="textpart" id="index.xml-body.1_div.1_div.3_div.3_div.3"><h5><span class="headingNumber">1.3.3.3. </span></h5><p>Sanum hunc aliquis vocat, qui velut tempestate correptus non it sed agitur et furenti malo servit, nec mandat ultionem suam, sed ipse eius exactor animo simul ac manu saevit carissimorum eorumque quae mox amissa fleturus est carnifex ? </p></div><div class="textpart" id="index.xml-body.1_div.1_div.3_div.3_div.4"><h5><span class="headingNumber">1.3.3.4. </span></h5><p>Hunc aliquis affectum virtuti adiutorem <span class="pagebreak" id="index.xml-pb-d30e1335">[Page p.260]</span> comitemque dat consilia, sine quibus virtus nihil gerit, obturbantem ? Caducae sinistraeque sunt vires et in malum suum validae, in quas aegrum morbus et accessio erexit.</p></div><div class="textpart" id="index.xml-body.1_div.1_div.3_div.3_div.5"><h5><span class="headingNumber">1.3.3.5. </span></h5><p>Non est ergo quod me putes tempus in supervacuis consumere, quod iram, quasi dubiae apud homines opinionis sit, infamem, cum sit aliquis et quidem de illustribus philosophis, qui illi indicat operas et tamquam utilem ac spiritus subministrantem in proelia, in actus rerum, ad omne, quodcumque calore aliquo gerendum est, vocet. </p></div><div class="textpart" id="index.xml-body.1_div.1_div.3_div.3_div.6"><h5><span class="headingNumber">1.3.3.6. </span></h5><p>Ne quem fallat tamquam aliquo tempore, aliquo loco profutura, ostendenda est rabies eius effrenata et attonita apparatusque illi reddendus est suus, eculei et fidiculae et ergastula et cruces et circumdati defossis corporibus ignes et cadavera quoque trahens uncus, varia vinculorum genera, varia poenarum, lacerationes membrorum, inscriptiones frontis et bestiarum immanium caveae—inter haec instrumenta collocetur ira dirum quiddam atque horridum stridens, omnibus per quae furit taetrior. </p></div></div><div class="textpart" id="index.xml-body.1_div.1_div.3_div.4"><h4><span class="headingNumber">1.3.4. </span></h4><div class="textpart" id="index.xml-body.1_div.1_div.3_div.4_div.1"><h5><span class="headingNumber">1.3.4.1. </span></h5><p>Ut de ceteris dubium sit, nulli certe adfectui peior est vultus, quem in prioribus libris descripsimus : asperum et acrem et nunc subducto retrorsus sanguine fugatoque pallentem, nunc in os <span class="pagebreak" id="index.xml-pb-d30e1347">[Page p.262]</span> omni calore ac spiritu verso subrubicundum et similem cruento, venis tumentibus, oculis nunc trepidis et exsilientibus, nunc in uno obtutu defixis et haerentibus ;</p></div><div class="textpart" id="index.xml-body.1_div.1_div.3_div.4_div.2"><h5><span class="headingNumber">1.3.4.2. </span></h5><p>adice dentium inter se arietatorum ut aliquem esse cupientium non alium sonum quam est apris tela sua adtritu acuentibus ; adice articulorum crepitum, cum se ipsae manus frangunt, et pulsatum saepius pectus, anhelitus crebros tractosque altius gemitus, instabile corpus, incerta verba subitis exclamationibus, trementia labra interdumque compressa et dirum quiddam exsibilantia. </p></div><div class="textpart" id="index.xml-body.1_div.1_div.3_div.4_div.3"><h5><span class="headingNumber">1.3.4.3. </span></h5><p>Ferarum, me hercules, sive illas fames agitat sive infixum visceribus ferrum, minus taetra facies est, etiam cum venatorem suum semianimes morsu ultimo petunt, quam hominis ira flagrantis. Age, si exaudire voces ac minas vacet, qualia excarnificati animi verba sunt ! </p></div><div class="textpart" id="index.xml-body.1_div.1_div.3_div.4_div.4"><h5><span class="headingNumber">1.3.4.4. </span></h5><p>Nonne revocare se quisque ab ira volet, cum intellexerit illam a suo primum malo incipere ? Non vis ergo admoneam eos, qui iram summa potentia exercent et argumentum virium existimant et in magnis magnae fortunae bonis ponunt paratam ultionem, quam non sit potens, immo ne liber quidem dici possit irae suae captivus ? </p></div><div class="textpart" id="index.xml-body.1_div.1_div.3_div.4_div.5"><h5><span class="headingNumber">1.3.4.5. </span></h5><p>Non vis admoneam, quo diligentior quisque sit et ipse se circumspiciat, alia animi mala ad pessimos quosque pertinere, iracundiam etiam eruditis hominibus et in alia sanis inrepere ? Adeo ut quidam simplicitatis indicium <span class="pagebreak" id="index.xml-pb-d30e1361">[Page p.264]</span> iracundiam dicant et vulgo credatur facillimus quisque huic obnoxius.</p></div></div><div class="textpart" id="index.xml-body.1_div.1_div.3_div.5"><h4><span class="headingNumber">1.3.5. </span></h4><div class="textpart" id="index.xml-body.1_div.1_div.3_div.5_div.1"><h5><span class="headingNumber">1.3.5.1. </span></h5><p>" Quorsus," inquis, " hoc pertinet ? " Ut nemo se iudicet tutum ab illa, cum lenes quoque natura et placidos in saevitiam ac violentiam evocet. Quemadmodum adversus pestilentiam nihil prodest firmitas corporis et diligens valetudinis cura—promiscue enim imbecilla robustaque invadit—, ita ab ira tam inquietis moribus periculum est quam compositis et remissis, quibus eo turpior ac periculosior est, quo plus in illis mutat. </p></div><div class="textpart" id="index.xml-body.1_div.1_div.3_div.5_div.2"><h5><span class="headingNumber">1.3.5.2. </span></h5><p>Sed cum primum sit non irasci, secundum desinere, tertium alienae quoque irae mederi, dicam primum quemadmodum in iram non incidamus, deinde quemadmodum nos ab illa liberemus, novissime quemadmodum irascentem retineamus placemusque et ad sanitatem reducamus. </p></div><div class="textpart" id="index.xml-body.1_div.1_div.3_div.5_div.3"><h5><span class="headingNumber">1.3.5.3. </span></h5><p>Ne irascamur praestabimus, si omnia vitia irae nobis subinde proposuerimus et illam bene aestimaverimus. Accusanda est .apud nos, damnanda; perscrutanda eius mala et in medium protrahenda sunt; ut qualis sit appareat, comparanda cum pessimis est. </p></div><div class="textpart" id="index.xml-body.1_div.1_div.3_div.5_div.4"><h5><span class="headingNumber">1.3.5.4. </span></h5><p>Avaritia adquirit et contrahit, quo aliquis melior utatur ; ira impendit, paucis gratuita est. Iracundus dominus quot in fugam servos egit, quot in mortem ! Quanto plus irascendo quam id erat, propter quod irascebatur, amisit ! Ira patri luctum, marito divortium attulit, magistratui odium, candidato repulsam. </p></div><div class="textpart" id="index.xml-body.1_div.1_div.3_div.5_div.5"><h5><span class="headingNumber">1.3.5.5. </span></h5><p>Peior est quam luxuria, quoniam <span class="pagebreak" id="index.xml-pb-d30e1379">[Page p.266]</span> illa sua voluptate fruitur, haec alieno dolore. Vincit malignitatem et invidiam ; illae enim infelicem fieri volunt, haec facere ; illae fortuitis malis delectantur, haec non potest expectare fortunam—nocere ei quem odit, non noceri vult.</p></div><div class="textpart" id="index.xml-body.1_div.1_div.3_div.5_div.6"><h5><span class="headingNumber">1.3.5.6. </span></h5><p>Nihil est simultatibus gravius, has ira conciliat ; nihil est bello funestius, in hoc potentium ira prorumpit ; ceterum etiam illa plebeia ira et privata inerme et sine viribus bellum est. Praeterea ira, ut seponamus, quae mox secutura sunt, damna, insidias, perpetuam ex certaminibus mutuis sollicitudinem, dat poenas dum exigit; naturam hominis eiurat : illa in amorem hortatur, haec in odium ; illa prodesse iubet, haec nocere. </p></div><div class="textpart" id="index.xml-body.1_div.1_div.3_div.5_div.7"><h5><span class="headingNumber">1.3.5.7. </span></h5><p>Adice quod, cum indignatio eius a nimio sui suspectu veniat et animosa videatur, pusilla est et angusta ; nemo enim non eo, a quo se contemptum iudicat, minor est. At ille ingens animus et verus aestimator sui non vindicat iniuriam, quia non sentit. </p></div><div class="textpart" id="index.xml-body.1_div.1_div.3_div.5_div.8"><h5><span class="headingNumber">1.3.5.8. </span></h5><p>Ut tela a duro resiliunt et cum dolore caedentis solida feriuntur, ita nulla magnum animum iniuria ad sensum sui adducit, fragilior eo quod petit. Quanto pulchrius velut nulli penetrabilem telo omnis iniurias contumeliasque respuere! Ultio doloris confessio est ; non est magnus animus, quem incurvat iniuria. <span class="pagebreak" id="index.xml-pb-d30e1390">[Page p.268]</span> Aut potentior te aut imbecillior laesit ; si imbecillior, parce illi, si potentior, tibi.</p></div></div><div class="textpart" id="index.xml-body.1_div.1_div.3_div.6"><h4><span class="headingNumber">1.3.6. </span></h4><div class="textpart" id="index.xml-body.1_div.1_div.3_div.6_div.1"><h5><span class="headingNumber">1.3.6.1. </span></h5><p>Nullum est argumentum magnitudinis certius quam nihil posse quo instigeris accidere. Pars superior mundi et ordinatior ac propinqua sideribus nec in nubem cogitur nec in tempestatem impellitur nec versatur in turbinem; omni tumultu caret, inferiora fulminantur. Eodem modo sublimis animus, quietus semper et in statione tranquilla conlocatus, omnia infra <span class="note" id="Note30"><span class="noteLabel">Note: </span>infra inferior MSS. : intra AL. </span> se premens, quibus ira contrahitur, modestus et venerabilis est et dispositus ; quorum nihil invenies in irato.</p></div><div class="textpart" id="index.xml-body.1_div.1_div.3_div.6_div.2"><h5><span class="headingNumber">1.3.6.2. </span></h5><p>Quis enim traditus dolori et furens non primam reiecit verecundiam ? Quis impetu turbidus et in aliquem ruens non quidquid in se venerandi habuit abiecit ? Cui officiorum numerus aut ordo constitit incitato ? Quis linguae temperavit ? Quis ullam partem corporis tenuit ? </p></div><div class="textpart" id="index.xml-body.1_div.1_div.3_div.6_div.3"><h5><span class="headingNumber">1.3.6.3. </span></h5><p>Quis se regere potuit immissum ? Proderit nobis illud Democriti salutare praeceptum, quo monstratur tranquillitas, si neque privatim neque publice multa aut maiora viribus nostris egerimus. Numquam tam feliciter in multa discurrenti negotia dies transit, ut non aut ex homine aut ex re offensa nascatur, quae animum in iras paret. </p></div><div class="textpart" id="index.xml-body.1_div.1_div.3_div.6_div.4"><h5><span class="headingNumber">1.3.6.4. </span></h5><p>Quemadmodum per frequentia urbis loca properanti in multos incursitandum est et aliubi labi necesse est, aliubi <span class="pagebreak" id="index.xml-pb-d30e1408">[Page p.270]</span> retineri, aliubi respergi, ita in hoc vitae actu dissipato et vago multa impedimenta, multae querellae incidunt. Alius spem nostram fefellit, alius distulit, alius intercepit; non ex destinato proposita fluxerunt.</p></div><div class="textpart" id="index.xml-body.1_div.1_div.3_div.6_div.5"><h5><span class="headingNumber">1.3.6.5. </span></h5><p>Nulli fortuna tam dedita est, ut multa temptanti ubique respondeat. Sequitur ergo, ut is, cui contra quam proposuerat aliqua cesserunt, impatiens hominum rerumque sit, ex levissimis causis irascatur nunc personae, nunc negotio, nune loco, nunc fortunae, nunc sibi. </p></div><div class="textpart" id="index.xml-body.1_div.1_div.3_div.6_div.6"><h5><span class="headingNumber">1.3.6.6. </span></h5><p>Itaque ut quietus possit esse animus, non est iactandus nec multarum, ut dixi, rerum actu fatigandus nec magnarum supraque vires adpetitarum. Facile est levia aptare cervicibus et in hanc aut illam partem transferre sine lapsu ; at quae alienis in nos manibus imposita aegre sustinemus, victi in proximo effundimus. Etiam dum stamus sub sarcina, impares oneri vaccillamus. </p></div></div><div class="textpart" id="index.xml-body.1_div.1_div.3_div.7"><h4><span class="headingNumber">1.3.7. </span></h4><div class="textpart" id="index.xml-body.1_div.1_div.3_div.7_div.1"><h5><span class="headingNumber">1.3.7.1. </span></h5><p>Idem accidere in rebus civilibus ac domesticis scias. Negotia expedita et habilia sequuntur actorem ; ingentia et supra mensuram gerentis nec dant se facile et, si occupata sunt, premunt atque abducunt administrantem tenerique iam visa cum ipso cadunt. Ita fit, ut frequenter irrita sit eius voluntas, qui non quae facilia sunt adgreditur, sed vult facilia esse quae adgressus est. </p></div><div class="textpart" id="index.xml-body.1_div.1_div.3_div.7_div.2"><h5><span class="headingNumber">1.3.7.2. </span></h5><p>Quotiens <span class="pagebreak" id="index.xml-pb-d30e1423">[Page p.272]</span> aliquid conaberis, te simul et ea, quae paras quibusque parans ipse, metire ; faciet enim te asperum paenitentia operis infecti. Hoc interest utrum quis fervidi sit ingenii an frigidi atque humilis ; generoso repulsa iram exprimet, languido inertique tristitiam. Ergo actiones nostrae nec parvae sint nec audaces et improbae, in vicinum spes exeat, nihil conemur, quod mox adepti quoque successisse miremur,</p></div></div><div class="textpart" id="index.xml-body.1_div.1_div.3_div.8"><h4><span class="headingNumber">1.3.8. </span></h4><div class="textpart" id="index.xml-body.1_div.1_div.3_div.8_div.1"><h5><span class="headingNumber">1.3.8.1. </span></h5><p>Demus operam, ne accipiamus iniuriam, quia ferre nescimus. Cum placidissimo et facillimo et minime anxio morosoque vivendum est ; sumuntur a conversantibus mores et ut quaedam in contactos corporis vitia transibunt, ita animus mala sua proximis tradit. </p></div><div class="textpart" id="index.xml-body.1_div.1_div.3_div.8_div.2"><h5><span class="headingNumber">1.3.8.2. </span></h5><p>Ebriosus convictores in amorem meri traxit, impudicorum coetus fortem quoque et, si liceat,<span class="note" id="Note31"><span class="noteLabel">Note: </span>si liceat MSS. : ingenious is siliceum Pincianus, but in usage the transferred meaning is " hard-hearted " : solidum Cornelissen : si placet Gertz : si lis erat Petschenig. </span> virum emolliit, avaritia in proximos virus suum transtulit. Eadem ex diverso ratio virtutum est, ut omne quod secum habent mitigent ; nec tam valetudini profuit utilis regio et salubrius caelum quam animis parum firmis in turba meliore versari.</p></div><div class="textpart" id="index.xml-body.1_div.1_div.3_div.8_div.3"><h5><span class="headingNumber">1.3.8.3. </span></h5><p>Quae res quantum possit intelleges, si videris feras quoque convictu nostro mansuescere nullique etiam immani bestiae vim suam permanere, si hominis contubernium diu passa est; retunditur omnis asperitas paulatimque <span class="pagebreak" id="index.xml-pb-d30e1438">[Page p.274]</span> inter placida dediscitur. Accedit huc, quod non tantum exemplo melior fit qui cum quietis hominibus vivit, sed quod causas irascendi non invenit nec vitium suum exercet. Fugere itaque debebit omnis quos irritaturos iracundiam sciet.</p></div><div class="textpart" id="index.xml-body.1_div.1_div.3_div.8_div.4"><h5><span class="headingNumber">1.3.8.4. </span></h5><p>" Qui sunt," inquis, " isti ? " Multi ex variis causis idem facturi : offendet te superbus contemptu, dicax contumelia, petulans iniuria, lividus malignitate, pugnax contentione, ventosus et mendax vanitate; non feres a suspicioso timeri, a pertinace vinci, a delicato fastidiri. </p></div><div class="textpart" id="index.xml-body.1_div.1_div.3_div.8_div.5"><h5><span class="headingNumber">1.3.8.5. </span></h5><p>Elige simplices, faciles, moderatos, qui iram tuam nec evocent et ferant. Magis adhuc proderunt summissi et humani et dulces, non tamen usque in adulationem, nam iracundos nimia assentatio offendit. </p></div><div class="textpart" id="index.xml-body.1_div.1_div.3_div.8_div.6"><h5><span class="headingNumber">1.3.8.6. </span></h5><p>Erat certe amicus noster vir bonus, sed irae paratioris, cui non magis tutum erat blandiri quam male dicere. Caelium oratorem fuisse iracundissimum constat. Cum quo, ut aiunt, cenabat in cubiculo lectae patientiae cliens, sed difficile erat illi in copulam coniecto rixam eius cum quo cohaerebat effugere; optimum iudicavit quidquid dixisset sequi et secundas agere. Non tulit Caelius adsentientem et exclamavit : " Dic aliquid contra, ut duo simus ! " Sed ille quoque, quod non irasceretur iratus, cito sine adversario <span class="pagebreak" id="index.xml-pb-d30e1449">[Page p.276]</span> desit.</p></div><div class="textpart" id="index.xml-body.1_div.1_div.3_div.8_div.7"><h5><span class="headingNumber">1.3.8.7. </span></h5><p>Eligamus ergo vel hos potius, si conscii nobis iracundiae sumus, qui vultum nostrum ac sermonem sequantur. Facient quidem nos delicatos et in malam consuetudinem inducent nihil contra voluntatem audiendi, sed proderit vitio suo intervallum et quietem dare. Difficiles quoque et indomiti natura blandientem ferent. Nihil asperum territumque palpanti est. </p></div><div class="textpart" id="index.xml-body.1_div.1_div.3_div.8_div.8"><h5><span class="headingNumber">1.3.8.8. </span></h5><p>Quotiens disputatio longior et pugnacior erit, in prima resistamus, antequam robur accipiat. Alit se ipsa contentio et demissos altius tenet. Facilius est se a certamine abstinere quam abducere. </p></div></div><div class="textpart" id="index.xml-body.1_div.1_div.3_div.9"><h4><span class="headingNumber">1.3.9. </span></h4><div class="textpart" id="index.xml-body.1_div.1_div.3_div.9_div.1"><h5><span class="headingNumber">1.3.9.1. </span></h5><p>Studia quoque graviora iracundis omittenda sunt aut certe citra lassitudinem exercenda, et animus non inter plura <span class="note" id="Note32"><span class="noteLabel">Note: </span>inter plura A : inter dura Gertz. </span> versandus, sed artibus amoenis tradendus. Lectio illum carminum obleniat et historia fabulis detineat ; mollius delicatiusque tractetur.</p></div><div class="textpart" id="index.xml-body.1_div.1_div.3_div.9_div.2"><h5><span class="headingNumber">1.3.9.2. </span></h5><p>Pythagoras perturbationes animi lyra componebat; quis autem ignorat lituos et tubas concitamenta esse, sicut quosdam cantus blandimenta, quibus mens resolvatur ? Confusis oculis prosunt virentia et quibusdam coloribus infirma acies adquiescit, quorundam splendore praestringitur; sic mentes aegras studia laeta permulcent. </p></div><div class="textpart" id="index.xml-body.1_div.1_div.3_div.9_div.3"><h5><span class="headingNumber">1.3.9.3. </span></h5><p>Forum, advocationes, iudicia fugere debemus et omnia quae exulcerant vitium, aeque cavere lassitudinem corporis ; <span class="pagebreak" id="index.xml-pb-d30e1470">[Page p.278]</span> consumit enim quidquid in nobis mite placidumque est et aeria concitat.</p></div><div class="textpart" id="index.xml-body.1_div.1_div.3_div.9_div.4"><h5><span class="headingNumber">1.3.9.4. </span></h5><p>Ideo quibus stomachus suspectus est, processuri ad res agendas maioris negotii bilem cibo temperant, quam maxime movet fatigatio, sive quia calorem in media compellit et nocet sanguini cursumque eius venis laborantibus sistit, sive quia corpus attenuatum et infirmum incumbit animo ; certe ob eandem causam iucundiores sunt valetudine aut aetate fessi. Fames quoque et sitis ex isdem causis vitanda est ; exasperat et incendit animos. </p></div><div class="textpart" id="index.xml-body.1_div.1_div.3_div.9_div.5"><h5><span class="headingNumber">1.3.9.5. </span></h5><p>Vetus dictum est a lasso rixam quaeri; aeque autem et ab esuriente et a sitiente et ab omni homine quem aliqua res urit. Nam ut ulcera ad levem tactum, deinde etiam ad suspicionem tactus condolescunt, ita animus adfectus minimis offenditur, adeo ut quosdam salutatio et epistula et oratio et interrogatio in litem evocent. Numquam sine querella aegra tanguntur. </p></div></div><div class="textpart" id="index.xml-body.1_div.1_div.3_div.10"><h4><span class="headingNumber">1.3.10. </span></h4><div class="textpart" id="index.xml-body.1_div.1_div.3_div.10_div.1"><h5><span class="headingNumber">1.3.10.1. </span></h5><p>Optimum est itaque ad primum mali sensum mederi sibi, tum verbis quoque suis minimum libertatis dare et inhibere impetum. </p></div><div class="textpart" id="index.xml-body.1_div.1_div.3_div.10_div.2"><h5><span class="headingNumber">1.3.10.2. </span></h5><p>Facile est autem adfectus suos, cum primum oriuntur, deprehendere ; morborum signa praecurrunt. Quemadmodum tempestatis ac pluviae ante ipsas notae veniunt, ita irae, amoris omniumque istarum procellarum animos vexantium sunt quaedam praenuntia. </p></div><div class="textpart" id="index.xml-body.1_div.1_div.3_div.10_div.3"><h5><span class="headingNumber">1.3.10.3. </span></h5><p>Qui comitiali vitio solent corripi, iam adventare valetudinem intellegunt, si calor summa deseruit et incertum <span class="pagebreak" id="index.xml-pb-d30e1489">[Page p.280]</span> lumen nervorumque trepidatio est, si memoria sublabitur caputque versatur ; solitis itaque remediis incipientem causam occupant, et odore gustuque quidquid est quod alienat animos repellitur, aut fomentis contra frigus rigoremque pugnatur ; aut si <span class="note" id="Note33"><span class="noteLabel">Note: </span>aut si A : <span class="strikethrough">aut</span> si Hermes.</span> parum medicina profecit, vitaverunt turbam et sine teste ceciderunt.</p></div><div class="textpart" id="index.xml-body.1_div.1_div.3_div.10_div.4"><h5><span class="headingNumber">1.3.10.4. </span></h5><p>Prodest morbum suum nosse et vires eius antequam spatientur opprimere. Videamus quid sit, quod nos maxime concitet. Alium verborum, alium rerum contumeliae movent; hic vult nobilitati, hic formae suae parci; hic elegantissimus haberi cupit, ille doctissimus ; hic superbiae impatiens est, hic contumaciae ; ille servos non putat dignos quibus irascatur, hic intra domum saevus est, foris mitis ; ille rogari invidiam iudicat, hic non rogari contumeliam. Non omnes ab eadem parte feriuntur ; scire itaque oportet, quid in te imbecillum sit, ut id maxime protegas. </p></div></div><div class="textpart" id="index.xml-body.1_div.1_div.3_div.11"><h4><span class="headingNumber">1.3.11. </span></h4><div class="textpart" id="index.xml-body.1_div.1_div.3_div.11_div.1"><h5><span class="headingNumber">1.3.11.1. </span></h5><p>Non expedit omnia videre, omnia audire. Multae nos iniuriae transeant, ex quibus plerasque non accipit qui nescit. Non vis esse iracundus ? Ne fueris curiosus. Qui inquirit quid in se dictum sit, qui malignos sermones, etiam si secreto habiti sunt, eruit, se ipse inquietat. Quaedam interpretatio eo perducit, ut videantur iniuriae ; itaque alia differenda sunt, alia deridenda, alia donanda. <span class="pagebreak" id="index.xml-pb-d30e1504">[Page p.282]</span> Circumscribenda multis modis ira est;</p></div><div class="textpart" id="index.xml-body.1_div.1_div.3_div.11_div.2"><h5><span class="headingNumber">1.3.11.2. </span></h5><p>pleraque in lusum meumque vertantur. Socraten aiunt colapho percussum nihil amplius dixisse quam molestum esse, quod nescirent homines, quando eum galea prodire deberent. </p></div><div class="textpart" id="index.xml-body.1_div.1_div.3_div.11_div.3"><h5><span class="headingNumber">1.3.11.3. </span></h5><p>Non quemadmodum facta sit iniuria refert, sed quemadmodum lata; nec video quare difficilis sit moderatio, cum sciam tyrannorum quoque tumida et fortuna et licentia ingenia familiarem sibi saevitiam repressisse. Pisistratum certe. </p></div><div class="textpart" id="index.xml-body.1_div.1_div.3_div.11_div.4"><h5><span class="headingNumber">1.3.11.4. </span></h5><p>Atheniensium tyrannum, memoriae proditur, cum multa in crudelitatem eius ebrius conviva dixisset nec deessent qui vellent manus ei commodare, et alius hinc alius illinc faces subderent, placido animo tulisse et hoc irritantibus respondisse, non magis illi se suscensere quam si quis obligatis oculis in se incurrisset. </p></div></div><div class="textpart" id="index.xml-body.1_div.1_div.3_div.12"><h4><span class="headingNumber">1.3.12. </span></h4><div class="textpart" id="index.xml-body.1_div.1_div.3_div.12_div.1"><h5><span class="headingNumber">1.3.12.1. </span></h5><p>Magna pars querellas manu fecit aut falsa suspicando aut levia adgravando. Saepe ad nos ira venit, saepius nos ad illam. Quae numquam arcessenda est ; etiam cum incidit, reiciatur. </p></div><div class="textpart" id="index.xml-body.1_div.1_div.3_div.12_div.2"><h5><span class="headingNumber">1.3.12.2. </span></h5><p>Nemo dicit sibi: " Hoc propter quod irascor aut feci aut fecisse potui " ; nemo animum facientis, sed ipsum aestimat factum. Atqui ille intuendus est, voluerit an inciderit, coactus sit an deceptus, odium secutus sit <span class="pagebreak" id="index.xml-pb-d30e1522">[Page p.284]</span> an praemium, sibi morem gesserit an manum alteri commodaverit. Aliquid aetas peccantis facit, aliquid fortuna, ut ferre aut pati <span class="note" id="Note34"><span class="noteLabel">Note: </span>aut pati A : ac pati Hermes, after Lipsius. </span> aut humanum sit aut humile.<span class="note" id="Note35"><span class="noteLabel">Note: </span>humile A : non humile Hermes, after Madvig. </span></p></div><div class="textpart" id="index.xml-body.1_div.1_div.3_div.12_div.3"><h5><span class="headingNumber">1.3.12.3. </span></h5><p>Eo nos loco constituamus, quo ille est cui irascimur ; nunc facit nos iracundos iniqua nostri aestimatio et quae facere vellemus pati nolumus. </p></div><div class="textpart" id="index.xml-body.1_div.1_div.3_div.12_div.4"><h5><span class="headingNumber">1.3.12.4. </span></h5><p>Nemo se differt ; atqui maximum remedium irae dilatio est, ut primus eius fervor relanguescat et caligo quae premit mentem aut residat aut minus densa sit. Quaedam ex his, quae te praecipitem ferebant, hora, non tantum dies molliet, quaedam ex toto evanescent ; si nihil egerit petita advocatio, apparebit iam iudicium esse, non iram. Quidquid voles quale sit scire, tempori trade ; nihil diligenter in fluctu cernitur. </p></div><div class="textpart" id="index.xml-body.1_div.1_div.3_div.12_div.5"><h5><span class="headingNumber">1.3.12.5. </span></h5><p>Non potuit impetrare a se Plato tempus, cum servo suo irasceretur, sed ponere illum statim tunicam et praebere scapulas verberibus iussit sua manu ipse caesurus ; postquam intellexit irasci se, sicut sustulerat manum suspensam detinebat et stabat percussuro similis ; interrogatus deinde ab amico, qui forte intervenerat, quid ageret: " Exigo," inquit, " poenas ab homine iracundo." </p></div><div class="textpart" id="index.xml-body.1_div.1_div.3_div.12_div.6"><h5><span class="headingNumber">1.3.12.6. </span></h5><p>Velut stupens gestum illum saevituri deformem sapienti viro servabat, oblitus iam servi, quia alium quem potius castigaret invenerat. Itaque abstulit <span class="pagebreak" id="index.xml-pb-d30e1542">[Page p.286]</span> sibi in suos potestatem et ob peccatum quoddam commotior : " Tu," inquit, " Speusippe, servulum istum verberibus obiurga ; nam ego irascor.</p></div><div class="textpart" id="index.xml-body.1_div.1_div.3_div.12_div.7"><h5><span class="headingNumber">1.3.12.7. </span></h5><p>" Ob hoc non cecidit, propter quod alius cecidisset. " Irascor," inquit; "plus faciam quam oportet, libentius faciam ; non sit iste servus in eius potestate qui in sua non est." Aliquis vult irato committi ultionem, cum Plato sibi ipse imperium abrogaverit ? Nihil tibi liceat, dum irasceris. Quare ? Quia vis omnia licere. </p></div></div><div class="textpart" id="index.xml-body.1_div.1_div.3_div.13"><h4><span class="headingNumber">1.3.13. </span></h4><div class="textpart" id="index.xml-body.1_div.1_div.3_div.13_div.1"><h5><span class="headingNumber">1.3.13.1. </span></h5><p>Pugna tecum ipse ! Si vis <span class="note" id="Note36"><span class="noteLabel">Note: </span>vis added by Hermes, after Madvig. </span> vincere iram, non potest te illa. Incipis vincere, si absconditur, si illi exitus non datur. Signa eius obruamus et illam quantum fieri potest occultam secretamque teneamus.</p></div><div class="textpart" id="index.xml-body.1_div.1_div.3_div.13_div.2"><h5><span class="headingNumber">1.3.13.2. </span></h5><p>Cum magna id nostra molestia fiet, cupit enim exilire et incendere oculos et mutare faciem ; sed si eminere illi extra nos licuit, supra nos est. In imo pectoris secessu recondatur feraturque, non ferat ; immo in contrarium omnia eius indicia flectamus. Vultus remittatur, vox lenior sit, gradus lentior ; paulatim cum exterioribus interiora formantur. </p></div><div class="textpart" id="index.xml-body.1_div.1_div.3_div.13_div.3"><h5><span class="headingNumber">1.3.13.3. </span></h5><p>In Socrate irae signum erat vocem summittere, loqui parcius. Apparebat tunc illum sibi obstare. Deprendebatur itaque a familiaribus et coarguebatur, nec erat illi exprobratio latitantis irae ingrata. Quidni gauderet, <span class="pagebreak" id="index.xml-pb-d30e1560">[Page p.288]</span> quod iram suam multi intellegerent, nemo sentiret ? Sensissent autem, nisi ius amicis obiurgandi se dedisset, sicut ipse sibi in amicos sumpserat.</p></div><div class="textpart" id="index.xml-body.1_div.1_div.3_div.13_div.4"><h5><span class="headingNumber">1.3.13.4. </span></h5><p>Quanto magis hoc nobis faciendum est ! Rogemus amicissimum quemque, ut tunc maxime libertate adversus nos utatur, cum minime illam pati poterimus, nec adsentiatur irae nostrae ; contra potens malum et apud nos gratiosum, dum consipimus, dum nostri sumus, advocemus. </p></div><div class="textpart" id="index.xml-body.1_div.1_div.3_div.13_div.5"><h5><span class="headingNumber">1.3.13.5. </span></h5><p>Qui vinum male ferunt et ebrietatis suae temeritatem ac petulantiam metuunt, mandant suis, ut e convivio auferantur; intemperantiam in morbo suam experti parere ipsis in adversa valetudine vetant. </p></div><div class="textpart" id="index.xml-body.1_div.1_div.3_div.13_div.6"><h5><span class="headingNumber">1.3.13.6. </span></h5><p>Optimum est notis vitiis impedimenta prospicere et ante omnia ita componere animum, ut etiam gravissimis rebus subitisque concussus iram aut non sentiat aut magnitudine inopinatae iniuriae exortam in altum retrahat nec dolorem suum profiteatur. </p></div><div class="textpart" id="index.xml-body.1_div.1_div.3_div.13_div.7"><h5><span class="headingNumber">1.3.13.7. </span></h5><p>Id fieri posse apparebit, si pauca ex turba ingenti exempla protulero, ex quibus utrumque discere licet, quantum mali habeat ira, ubi hominum praepotentium potestate tota utitur, quantum sibi imperare possit, ubi metu maiore compressa est. </p></div></div><div class="textpart" id="index.xml-body.1_div.1_div.3_div.14"><h4><span class="headingNumber">1.3.14. </span></h4><div class="textpart" id="index.xml-body.1_div.1_div.3_div.14_div.1"><h5><span class="headingNumber">1.3.14.1. </span></h5><p>Cambysen regem nimis deditum vino Praexaspes unus ex carissimis monebat, ut parcius biberet, turpem esse dicens ebrietatem in rege, quem omnium oculi auresque sequerentur. Ad haec <span class="pagebreak" id="index.xml-pb-d30e1578">[Page p.290]</span> ille : " Ut scias," inquit, " quemadmodum numquam excidam mihi, adprobabo iam et oculos post vinum in officio esse et manus."</p></div><div class="textpart" id="index.xml-body.1_div.1_div.3_div.14_div.2"><h5><span class="headingNumber">1.3.14.2. </span></h5><p>Bibit deinde liberalius quam alias capacioribus scyphis et iam gravis ac vinolentus obiurgatoris sui filium procedere ultra limen iubet adlevataque super caput sinistra manu stare. Tunc intendit arcum et ipsum cor adulescentis, id enim petere se dixerat, figit rescissoque pectore haerens in ipso corde spiculum ostendit ac respiciens patrem interrogavit, satisne certam haberet manum. At ille negavit Apollinem potuisse certius mittere. </p></div><div class="textpart" id="index.xml-body.1_div.1_div.3_div.14_div.3"><h5><span class="headingNumber">1.3.14.3. </span></h5><p>Dii illum male perdant animo magis quam condicione mancipium! Eius rei laudator fuit, cuius nimis erat spectatorem fuisse. Occasionem blanditiarum putavit pectus filii in duas partes diductum et cor sub vulnere palpitans. Controversiam illi facere de gloria debuit et revocare iactum, ut regi liberet in ipso patre certiorem manum ostendere ! O regem cruentum! </p></div><div class="textpart" id="index.xml-body.1_div.1_div.3_div.14_div.4"><h5><span class="headingNumber">1.3.14.4. </span></h5><p>O dignum in quem omnium suorum arcus verterentur! Cum exsecrati fuerimus illum convivia suppliciis funeribusque solventem, tamen sceleratius telum illud laudatum est quam missum. Videbimus quomodo se pater gerere debuerit stans super cadaver fili sui caedemque illam, cuius et testis fuerat et causa. Id de quo nunc agitur apparet, iram supprimi posse. <span class="pagebreak" id="index.xml-pb-d30e1589">[Page p.292]</span></p></div><div class="textpart" id="index.xml-body.1_div.1_div.3_div.14_div.5"><h5><span class="headingNumber">1.3.14.5. </span></h5><p>Non male dixit regi, nullum emisit ne calamitosi quidem verbum, cum aeque cor suum quam fili transfixum videret. Potest dici merito devorasse verba ; nam si quid tamquam iratus dixisset, nihil tamquam pater facere potuisset. </p></div><div class="textpart" id="index.xml-body.1_div.1_div.3_div.14_div.6"><h5><span class="headingNumber">1.3.14.6. </span></h5><p>Potest, inquam, videri sapientius se in illo casu gessisse, quam cum de potandi modo praeciperet ei, quem satius erat vinum quam sanguinem bibere, cuius manus poculis occupari pax erat. Accessit itaque ad numerum eorum, qui magnis cladibus ostenderunt, quanti constarent regum amicis bona consilia. </p></div></div><div class="textpart" id="index.xml-body.1_div.1_div.3_div.15"><h4><span class="headingNumber">1.3.15. </span></h4><div class="textpart" id="index.xml-body.1_div.1_div.3_div.15_div.1"><h5><span class="headingNumber">1.3.15.1. </span></h5><p>Non dubito quin Harpagus quoque tale aliquid regi suo Persarumque suaserit, quo offensus liberos illi epulandos adposuit et subinde quaesiit, an placeret conditura ; deinde ut satis illum plenum malis suis vidit, adferri capita illorum iussit et quomodo esset acceptus interrogavit. Non defuerunt misero verba, non os concurrit: " Apud regem," inquit, " omnis cena iucunda est." </p></div><div class="textpart" id="index.xml-body.1_div.1_div.3_div.15_div.2"><h5><span class="headingNumber">1.3.15.2. </span></h5><p>Quid hac adulatione profecit ? Ne ad reliquias invitaretur. Non veto patrem damnare regis sui factum, non veto quaerere dignam tam truci portento poenam, sed hoc interim colligo, posse etiam ex ingentibus malis nascentem iram abscondi et ad verba contraria sibi cogi. </p></div><div class="textpart" id="index.xml-body.1_div.1_div.3_div.15_div.3"><h5><span class="headingNumber">1.3.15.3. </span></h5><p>Necessaria ista est doloris refrenatio, utique <span class="pagebreak" id="index.xml-pb-d30e1607">[Page p.294]</span> hoc sortitis vitae genus et ad regiam adhibitis mensam. Sic estur apud illos. Sic bibitur. Sic respondetur, funeribus suis adridendum est. An tanti sit vita videbimus ; alia ista quaestio est. Non consolabimur tam triste ergastulum, non adhortabimur ferre imperia carnificum ; ostendemus in omni servitute apertam libertati viam. Si aeger animus et suo vitio miser est, huic miserias finire secum licet.</p></div><div class="textpart" id="index.xml-body.1_div.1_div.3_div.15_div.4"><h5><span class="headingNumber">1.3.15.4. </span></h5><p>Dicam et illi, qui in regem incidit sagittis pectora amicorum petentem, et illi, cuius dominus liberorum visceribus patres saturat : " Quid gemis, demens ? Quid expectas, ut te aut hostis aliquis per exitium gentis tuae vindicet aut rex a longinquo potens advolet ? Quocumque respexeris, ibi malorum finis est. Vides illum praecipitem locum ? Illac ad libertatem descenditur. Vides illud mare, illud flumen, illum puteum ? Libertas illic in imo sedet. Vides illam arborem brevem, retorridam, infelicem ? Pendet inde libertas. Vides iugulum tuum, guttur tuum, cor tuum ? Effugia servitutis sunt. Nimis tibi operosos exitus monstro et multum animi ac roboris exigentes ? Quaeris quod sit ad libertatem iter ? Quaelibet in corpore tuo vena ! " </p></div></div><div class="textpart" id="index.xml-body.1_div.1_div.3_div.16"><h4><span class="headingNumber">1.3.16. </span></h4><div class="textpart" id="index.xml-body.1_div.1_div.3_div.16_div.1"><h5><span class="headingNumber">1.3.16.1. </span></h5><p>Quam diu quidem nihil tam intolerabile nobis videtur, ut nos expellat e vita, iram, in quocumque <span class="pagebreak" id="index.xml-pb-d30e1616">[Page p.296]</span> erimus statu, removeamus. Perniciosa est servientibus. Omnis enim indignatio in tormentum suum proficit et imperia graviora sentit quo contumacius patitur. Sic laqueos fera, dum iactat, adstringit ; sic aves viscum, dum trepidantes excutiunt, plumis omnibus inlinunt. Nullum tam artum est iugum, quod non minus laedat ducentem quam repugnantem. Unum est levamentum malorum ingentium, pati et necessitatibus suis obsequi.</p></div><div class="textpart" id="index.xml-body.1_div.1_div.3_div.16_div.2"><h5><span class="headingNumber">1.3.16.2. </span></h5><p>Sed cum utilis sit servientibus adfectuum suorum et huius praecipue rabidi atque effreni continentia, utilior est regibus. Perierunt omnia, ubi quantum ira suadet fortuna permittit, nec diu potest quae multorum malo exercetur potentia stare ; periclitatur enim, ubi eos, qui separatim gemunt, communis metus iunxit. Plerosque itaque modo singuli mactaverunt, modo universi, eum illos conferre in unum iras publicus dolor coegisset. </p></div><div class="textpart" id="index.xml-body.1_div.1_div.3_div.16_div.3"><h5><span class="headingNumber">1.3.16.3. </span></h5><p>Atqui plerique sic iram quasi insigne regium exercuerunt, sicut Dareus, qui primus post ablatum Mago imperium Persas et magnam partem orientis obtinuit. Nam cum bellum Scythis indixisset orientem cingentibus, rogatus ab Oeobazo nobili sene, ut ex tribus liberis unum in solacium patri relinqueret, duorum opera uteretur, plus quam rogabatur pollicitus omnis se illi dixit remissurum et occisos in conspectu parentis abiecit, crudelis futurus, si omnis abduxisset. </p></div><div class="textpart" id="index.xml-body.1_div.1_div.3_div.16_div.4"><h5><span class="headingNumber">1.3.16.4. </span></h5><p>At <span class="pagebreak" id="index.xml-pb-d30e1627">[Page p.298]</span> quanto Xerses facilior ! Qui Pythio quinque filiorum patri unius vacationem petenti, quem vellet eligere permisit, deinde quem elegerat in partes duas distractum ab utroque viae latere posuit et hac victima lustravit exercitum. Habuit itaque quem debuit exitum ; victus et late longeque fusus ac stratam ubique ruinam suam cernens medius inter suorum cadavera incessit.</p></div></div><div class="textpart" id="index.xml-body.1_div.1_div.3_div.17"><h4><span class="headingNumber">1.3.17. </span></h4><div class="textpart" id="index.xml-body.1_div.1_div.3_div.17_div.1"><h5><span class="headingNumber">1.3.17.1. </span></h5><p>Haec barbaris regibus feritas in ira fuit, quos nulla eruditio, nullus litterarum cultus imbuerat. Dabo tibi ex Aristotelis sinu regem Alexandrum, qui Clitum carissimum sibi et una educatum inter epulas transfodit manu quidem sua, parum adulantem et pigre ex Macedone ac libero in Persicam servitutem transeuntem. </p></div><div class="textpart" id="index.xml-body.1_div.1_div.3_div.17_div.2"><h5><span class="headingNumber">1.3.17.2. </span></h5><p>Nam Lysimachum aeque familiarem sibi leoni obiecit. Numquid ergo hic Lysimachus felicitate quadam dentibus leonis elapsus ob hoc, cum ipse regnaret, mitior fuit ? </p></div><div class="textpart" id="index.xml-body.1_div.1_div.3_div.17_div.3"><h5><span class="headingNumber">1.3.17.3. </span></h5><p>Nam Telesphorum Rhodium amicum suum undique decurtatum, cum aures illi nasumque abscidisset, in cavea velut novum aliquod animal et invisitatum diu pavit, cum oris detruncati mutilatique deformitas humanam faciem perdidisset ; accedebat fames et squalor et inluvies corporis in stercore suo destituti; </p></div><div class="textpart" id="index.xml-body.1_div.1_div.3_div.17_div.4"><h5><span class="headingNumber">1.3.17.4. </span></h5><p>callosis super <span class="pagebreak" id="index.xml-pb-d30e1642">[Page p.300]</span> haec genibus manibusque, quas in usum pedum angustiae loci cogebant, lateribus vero adtritu exulceratis non minus foeda quam terribilis erat forma eius visentibus, factusque poena sua monstrum misericordiam quoque amiserat. Tamen, cum dissimillimus esset homini qui illa patiebatur, dissimilior erat qui faciebat.</p></div></div><div class="textpart" id="index.xml-body.1_div.1_div.3_div.18"><h4><span class="headingNumber">1.3.18. </span></h4><div class="textpart" id="index.xml-body.1_div.1_div.3_div.18_div.1"><h5><span class="headingNumber">1.3.18.1. </span></h5><p>Utinam ista saevitia intra peregrina exempla mansisset nec in Romanos mores cum aliis adventiciis vitiis etiam suppliciorum irarumque barbaria transisset ! M. Mario, cui vicatim populus statuas posuerat, cui ture ac vino supplicabat, L. Sulla praefringi crura, erui oculos, amputari linguam, manus iussit et, quasi totiens occideret quotiens vulnerabat, paulatim et per singulos artus laceravit. </p></div><div class="textpart" id="index.xml-body.1_div.1_div.3_div.18_div.2"><h5><span class="headingNumber">1.3.18.2. </span></h5><p>Quis erat huius imperii minister ? Quis nisi Catilina iam in omne facinus manus exercens ? Is illum ante bustum Quinti Catuli carpebat gravissimus mitissimi viri cineribus, supra quos vir mali exempli, popularis tamen et non tam immerito quam nimis amatus per stillicidia sanguinem dabat. Dignus erat Marius qui illa pateretur. Sulla qui iuberet, Catilina qui faceret, sed indigna res publica quae in corpus suum pariter et hostium et vindicum gladios reciperet. </p></div><div class="textpart" id="index.xml-body.1_div.1_div.3_div.18_div.3"><h5><span class="headingNumber">1.3.18.3. </span></h5><p>Quid antiqua perscrutor ? Modo C. Caesar Sex. <span class="pagebreak" id="index.xml-pb-d30e1654">[Page p.302]</span> Papinium, cui pater erat consularis, Betilienum Bassum quaestorem suum, procuratoris sui filium, aliosque et senatores et equites Romanos uno die flagellis cecidit, torsit, non quaestionis sed animi causa;</p></div><div class="textpart" id="index.xml-body.1_div.1_div.3_div.18_div.4"><h5><span class="headingNumber">1.3.18.4. </span></h5><p>deinde adeo impatiens fuit differendae voluptatis, quam ingentem crudelitas eius sine dilatione poscebat, ut in xysto maternorum hortorum, qui porticum a ripa separat, inambulans quosdam ex illis cum matronis atque aliis senatoribus ad lucernam decollaret. Quid instabat ? Quod periculum aut privatum aut publicum una nox minabatur ? Quantulum fuit lucem expectare denique, ne senatores populi Romani soleatus occideret ! </p></div></div><div class="textpart" id="index.xml-body.1_div.1_div.3_div.19"><h4><span class="headingNumber">1.3.19. </span></h4><div class="textpart" id="index.xml-body.1_div.1_div.3_div.19_div.1"><h5><span class="headingNumber">1.3.19.1. </span></h5><p>Quam superba fuerit crudelitas eius ad rem pertinet scire, quamquam aberrare alicui possimus videri et in devium exire; sed hoc ipsum pars erit irae super solita saevientis. Ceciderat flagellis senatores; ipse effecit, ut dici posset " solet fieri." Torserat per omnia, quae in rerum natura tristissima sunt, fidiculis, talaribus, eculeo, igne, vultu suo. </p></div><div class="textpart" id="index.xml-body.1_div.1_div.3_div.19_div.2"><h5><span class="headingNumber">1.3.19.2. </span></h5><p>Et hoc loco respondebitur : " Magnam rem ! si tres senatores quasi nequam mancipia inter verbera et flammas divisit homo, qui de toto senatu trucidando cogitabat, qui optabat, ut populus Romanus unam cervicem haberet, ut scelera sua tot locis ac temporibus diducta in unum ictum et unum diem cogeret." Quid tam inauditum quam nocturnum <span class="pagebreak" id="index.xml-pb-d30e1666">[Page p.304]</span> supplicium ? Cum latrocinia tenebris abscondi soleant, animadversione^ quo notiores sunt, plus in exemplum emendationemque proficiant.</p></div><div class="textpart" id="index.xml-body.1_div.1_div.3_div.19_div.3"><h5><span class="headingNumber">1.3.19.3. </span></h5><p>Et hoc loco respondebitur mihi: " Quod tanto opere admirans, isti beluae cotidianum est ; ad hoc vivit, ad hoc vigilat, ad hoc lucubrat." Nemo certe invenietur alius, qui imperaverit omnibus iis, in quos animadverti iubebat, os inserta spongea includi, ne vocis emittendae haberent facultatem. Cui umquam morituro non est relictum qua gemeret ? Timuit, ne quam liberiorem vocem extremus dolor mitteret, ne quid quod nollet audiret ; sciebat autem innumerabilia esse, quae obicere illi nemo nisi periturus auderet. </p></div><div class="textpart" id="index.xml-body.1_div.1_div.3_div.19_div.4"><h5><span class="headingNumber">1.3.19.4. </span></h5><p>Cum spongeae non invenirentur, scindi vestimenta miserorum et in os farciri pannos imperavit. Quae ista saevitia est ? Liceat ultimum spiritum trahere, da exiturae animae locum, liceat illam non per vulnus emittere ! </p></div><div class="textpart" id="index.xml-body.1_div.1_div.3_div.19_div.5"><h5><span class="headingNumber">1.3.19.5. </span></h5><p>Adicere his longum est, quod patres quoque occisorum eadem nocte dimissis per domos centurionibus confecit, id est, homo misericors luctu liberavit ! Non enim Gai saevitiam, sed irae, propositum est describere, quae non tantum viritim furit sed gentes totas lancinat, sed urbes et flumina et tuta ab omni sensu doloris converberat. </p></div></div><div class="textpart" id="index.xml-body.1_div.1_div.3_div.20"><h4><span class="headingNumber">1.3.20. </span></h4><div class="textpart" id="index.xml-body.1_div.1_div.3_div.20_div.1"><h5><span class="headingNumber">1.3.20.1. </span></h5><p>Sic rex Persarum totius populi nares recidit <span class="pagebreak" id="index.xml-pb-d30e1681">[Page p.306]</span> in Syria, unde Rhinocolura loco nomen est. Pepercisse illum iudicas, quod non tota capita praecidit ?</p></div><div class="textpart" id="index.xml-body.1_div.1_div.3_div.20_div.2"><h5><span class="headingNumber">1.3.20.2. </span></h5><p>Novo genere poenae delectatus est. Tale aliquid passi forent et Aethiopes, qui ob longissimum vitae spatium Macrobioe appellantur ; in hos enim, quia non supinis manibus exceperant servitutem missisque legatis libera responsa dederant, quae contumeliosa reges vocant, Cambyses fremebat et non provisis commeatibus, non exploratis itineribus, per invia, per arentia trahebat omnem bello utilem turbam. Cui intra primum iter deerant necessaria, nec quicquam subministrabat sterilis et inculta humanoque ignota vestigio regio. </p></div><div class="textpart" id="index.xml-body.1_div.1_div.3_div.20_div.3"><h5><span class="headingNumber">1.3.20.3. </span></h5><p>Sustinebant famem primo tenerrima frondium et cacumina arborum, tum coria igne mollita et quidquid necessitas cibum fecerat ; postquam inter harenas radices quoque et herbae defecerant apparuitque inops etiam animalium solitudo, decimum quemque sortiti alimentum habuerunt fame saevius. </p></div><div class="textpart" id="index.xml-body.1_div.1_div.3_div.20_div.4"><h5><span class="headingNumber">1.3.20.4. </span></h5><p>Agebat adhuc regem ira praecipitem, cum partem exercitus amisisset, partem comedisset, donec timuit, ne et ipse vocaretur ad sortem. Tum demum signum receptui dedit. Servabantur interim generosae illi aves et instrumenta epularum camelis vehebantur, cum sortirentur milites eius, quis male periret, quis peius viveret. <span class="pagebreak" id="index.xml-pb-d30e1692">[Page p.308]</span></p></div></div><div class="textpart" id="index.xml-body.1_div.1_div.3_div.21"><h4><span class="headingNumber">1.3.21. </span></h4><div class="textpart" id="index.xml-body.1_div.1_div.3_div.21_div.1"><h5><span class="headingNumber">1.3.21.1. </span></h5><p>Hic iratus fuit genti et ignotae et immeritae, sensurae tamen ; Cyrus flumini. Nam cum Babylona oppugnaturus festinaret ad bellum, cuius maxima momenta in occasionibus sunt, Gynden late fusum amnem vado transire temptavit, quod vix tutum est, etiam cum sensit aestatem et ad minimum deductus est. </p></div><div class="textpart" id="index.xml-body.1_div.1_div.3_div.21_div.2"><h5><span class="headingNumber">1.3.21.2. </span></h5><p>Ibi unus ex iis equis, qui trahere regium currum albi solebant, abreptus vehementer commovit regem ; iuravit itaque se amnem illum regis comitatus auferentem eo redacturum, ut transiri calcarique etiam a feminis posset. </p></div><div class="textpart" id="index.xml-body.1_div.1_div.3_div.21_div.3"><h5><span class="headingNumber">1.3.21.3. </span></h5><p>Hoc deinde omnem transtulit belli apparatum et tam diu adsedit operi, donec centum et octoginta cuniculis divisum alveum in trecentos et sexaginta rivos dispergeret, siccum relinqueret in diversum fluentibus aquis. </p></div><div class="textpart" id="index.xml-body.1_div.1_div.3_div.21_div.4"><h5><span class="headingNumber">1.3.21.4. </span></h5><p>Periit itaque et tempus, magna in magnis rebus iactura, et militum ardor, quem inutilis labor fregit, et occasio adgrediendi imparatos, dum ille bellum indictum hosti cum flumine gerit. </p></div><div class="textpart" id="index.xml-body.1_div.1_div.3_div.21_div.5"><h5><span class="headingNumber">1.3.21.5. </span></h5><p>Hic furor —quid enim aliud voces ?—Romanos quoque contigit. C. enim Caesar villam in Herculanensi pulcherrimam, quia mater sua aliquando in illa custodita erat, diruit fecitque eius per hoc notabilem fortunam ; stantem enim praenavigabamus, nunc causa dirutae quaeritur. <span class="pagebreak" id="index.xml-pb-d30e1711">[Page p.310]</span></p></div></div><div class="textpart" id="index.xml-body.1_div.1_div.3_div.22"><h4><span class="headingNumber">1.3.22. </span></h4><div class="textpart" id="index.xml-body.1_div.1_div.3_div.22_div.1"><h5><span class="headingNumber">1.3.22.1. </span></h5><p>Et haec cogitanda sunt exempla, quae vites, et illa ex contrario, quae sequaris, moderata, lenia, quibus nec ad irascendum causa defuit nec ad ulciscendum potestas. </p></div><div class="textpart" id="index.xml-body.1_div.1_div.3_div.22_div.2"><h5><span class="headingNumber">1.3.22.2. </span></h5><p>Quid enim facilius fuit Antigono quam duos manipulares duci iubere, qui incumbentes regis tabernaculo faciebant, quod homines et periculosissime et libentissime faciunt, de rege suo male existimabant ? Audierat omnia Antigonus, utpote cum inter dicentes et audientem palla interesset ; quam ille leviter commovit et : " Longius," inquit, " discedite, ne vos rex audiat. </p></div><div class="textpart" id="index.xml-body.1_div.1_div.3_div.22_div.3"><h5><span class="headingNumber">1.3.22.3. </span></h5><p>" Idem quadam nocte, cum quosdam ex militibus suis exaudisset omnia mala imprecantis regi, qui ipsos in illud iter et inextricabile lutum deduxisset, accessit ad eos, qui maxime laborabant, et cum ignorantis a quo adiuvarentur explicuisset : " Nunc," inquit, " male dicite Antigono, cuius vitio in has miserias incidistis ; ei autem bene optate, qui vos ex hac voragine eduxit." </p></div><div class="textpart" id="index.xml-body.1_div.1_div.3_div.22_div.4"><h5><span class="headingNumber">1.3.22.4. </span></h5><p>Idem tam miti animo hostium suorum male dicta quam civium tulit. Itaque cum in parvulo quodam castello Graeci obsiderentur et fiducia loci contemnentes hostem multa in deformitatem Antigoni iocarentur et nunc staturam humilem, nunc collisum nasum deriderent: " Gaudeo," inquit, " et aliquid boni spero, si in castris meis Silenum habeo. </p></div><div class="textpart" id="index.xml-body.1_div.1_div.3_div.22_div.5"><h5><span class="headingNumber">1.3.22.5. </span></h5><p>" Cum hos dicaces fame domuisset, captis sic usus est, ut eos qui militiae utiles erant in cohortes discriberet, ceteros praeconi subiceret, idque se negavit facturum <span class="pagebreak" id="index.xml-pb-d30e1729">[Page p.312]</span> fuisse, nisi expediret iis dominum habere, qui tam malam haberent linguam.</p></div></div><div class="textpart" id="index.xml-body.1_div.1_div.3_div.23"><h4><span class="headingNumber">1.3.23. </span></h4><div class="textpart" id="index.xml-body.1_div.1_div.3_div.23_div.1"><h5><span class="headingNumber">1.3.23.1. </span></h5><p>Huius nepos fuit Alexander, qui lanceam in convivas suos torquebat, qui ex duobus amicis, quos paulo ante rettuli, alterum ferae obiecit, alterum sibi. Ex his duobus tamen qui leoni obiectus est vixit. </p></div><div class="textpart" id="index.xml-body.1_div.1_div.3_div.23_div.2"><h5><span class="headingNumber">1.3.23.2. </span></h5><p>Non habuit hoc avitum ille vitium, ne paternum quidem ; nam si qua alia in Philippo virtus, fuit et contumeliarum patientia, ingens instrumentum ad tutelam regni. Demochares ad illum Parrhesiastes ob nimiam et procacem linguam appellatus inter alios Atheniensium legatos venerat. Audita benigne legatione Philippus: " Dicite," inquit, " mihi, facere quid possim, quod sit Atheniensibus gratum." Excepit Demochares et: " Te," inquit, " suspendere." </p></div><div class="textpart" id="index.xml-body.1_div.1_div.3_div.23_div.3"><h5><span class="headingNumber">1.3.23.3. </span></h5><p>Indignatio circumstantium ad tam inhumanum responsum exorta erat ; quos Philippus conticiscere iussit et Thersitam illum salvum incolumemque dimittere. " At vos," inquit, " ceteri legati, nuntiate Atheniensibus multo superbiores esse, qui ista dicunt, quam qui impune dicta audiunt." </p></div><div class="textpart" id="index.xml-body.1_div.1_div.3_div.23_div.4"><h5><span class="headingNumber">1.3.23.4. </span></h5><p>Multa et divus Augustus digna memoria fecit dixitque, ex quibus appareat iram illi non imperasse. Timagenes historiarum scriptor quaedam in ipsum, quaedam in uxorem eius et in totam domum dixerat nec perdiderat dicta ; magis enim circumfertur et in ore hominum est temeraria urbanitas. </p></div><div class="textpart" id="index.xml-body.1_div.1_div.3_div.23_div.5"><h5><span class="headingNumber">1.3.23.5. </span></h5><p>Saepe illum Caesar monuit, moderatius lingua uteretur ; <span class="pagebreak" id="index.xml-pb-d30e1747">[Page p.314]</span> perseverans domo sua interdixit. Postea Timagenes in contubernio Pollionis Asinii consenuit ac tota civitate direptus est. Nullum illi limen praeclusa Caesaris domus abstulit.</p></div><div class="textpart" id="index.xml-body.1_div.1_div.3_div.23_div.6"><h5><span class="headingNumber">1.3.23.6. </span></h5><p>Historias, quas postea scripserat, recitavit et libros acta Caesaris Augusti continentis in igne posuit et combussit ; inimicitias gessit cum Caesare ; nemo amicitiam eius extimuit, nemo quasi fulguritum refugit, fuit qui praeberet tam alte cadenti sinum. Tulit hoc, ut dixi. </p></div><div class="textpart" id="index.xml-body.1_div.1_div.3_div.23_div.7"><h5><span class="headingNumber">1.3.23.7. </span></h5><p>Caesar patienter, ne eo quidem motus, quod laudibus suis rebusque gestis manus attulerat ; numquam cum hospite inimici sui questus est. </p></div><div class="textpart" id="index.xml-body.1_div.1_div.3_div.23_div.8"><h5><span class="headingNumber">1.3.23.8. </span></h5><p>Hoc dumtaxat Pollioni Asinio dixit : <span class="foreign" lang="grc">θηριοτροφεῖς</span> ; paranti deinde excusationem obstitit et " Fruere," inquit, " mi Pollio, fruere! " et cum Pollio diceret: "Si iubes. Caesar, statim illi domo mea interdicam," " Hoc me," inquit, " putas facturum, cum ego vos in gratiam reduxerim ? " Fuerat enim aliquando Timageni Pollio iratus nec ullam aliam habuerat causam desinendi, quam quod Caesar coeperat.</p></div></div><div class="textpart" id="index.xml-body.1_div.1_div.3_div.24"><h4><span class="headingNumber">1.3.24. </span></h4><div class="textpart" id="index.xml-body.1_div.1_div.3_div.24_div.1"><h5><span class="headingNumber">1.3.24.1. </span></h5><p>Dicat itaque sibi quisque, quotiens lacessitur : " Numquid potentior sum Philippo ? Illi tamen impune male dictum est. Numquid in domo mea plus possum quam toto orbe terrarum divus Augustus potuit ? Ille tamen contentus fuit a conviciatore suo secedere. </p></div><div class="textpart" id="index.xml-body.1_div.1_div.3_div.24_div.2"><h5><span class="headingNumber">1.3.24.2. </span></h5><p>" Quid est quare ego servi mei clarius responsum et contumaciorem voltum et non pervenientem <span class="pagebreak" id="index.xml-pb-d30e1768">[Page p.316]</span> usque ad me murmurationem flagellis et compedibus expiem ? Quis sum, cuius aures laedi nefas sit ? Ignoverunt multi hostibus ; ego non ignoscam pigris, neglegentibus, garrulis ?</p></div><div class="textpart" id="index.xml-body.1_div.1_div.3_div.24_div.3"><h5><span class="headingNumber">1.3.24.3. </span></h5><p>Puerum aetas excuset, feminam sexus, extraneum libertas, domesticum familiaritas. Nunc primum offendit, cogitemus quam diu placuerit ; saepe et alias offendit, feramus quod diu tulimus. Amicus est, fecit quod noluit ; inimicus, fecit quod debuit. </p></div><div class="textpart" id="index.xml-body.1_div.1_div.3_div.24_div.4"><h5><span class="headingNumber">1.3.24.4. </span></h5><p>Prudentiori credamus, stultiori remittamus. Pro quocumque illud nobis respondeamus, sapientissimos quoque viros multa delinquere, neminem esse tam circumspectum, cuius non diligentia aliquando sibi ipsa excidat, neminem tam maturum, cuius non gravitatem in aliquod fervidius factum casus impingat, neminem tam timidum offensarum, qui non in illas, dum vitat, incidat. </p></div></div><div class="textpart" id="index.xml-body.1_div.1_div.3_div.25"><h4><span class="headingNumber">1.3.25. </span></h4><div class="textpart" id="index.xml-body.1_div.1_div.3_div.25_div.1"><h5><span class="headingNumber">1.3.25.1. </span></h5><p>Quomodo homini pusillo solacium in malis fuit etiam magnorum virorum titubare fortunam, et aequiore animo filium in angulo flevit, qui vidit acerba funera etiam ex regia duci, sic animo aequiore fert ab aliquo laedi, ab aliquo contemni, cuicumque venit in mentem nullam esse tantam potentiam, in quam non occurrat iniuria. </p></div><div class="textpart" id="index.xml-body.1_div.1_div.3_div.25_div.2"><h5><span class="headingNumber">1.3.25.2. </span></h5><p>Quod si etiam prudentissimi peccant, cuius non error bonam causam habet ? Respiciamus quotiens adulescentia nostra in officio parum diligens fuerit, in sermone parum modesta, in vino parum temperans. Si iratus est, demus illi spatium, quo dispicere quid fecerit possit; <span class="pagebreak" id="index.xml-pb-d30e1783">[Page p.318]</span> ipse se castigabit. Denique debeat poenas ; non est quod cum illo paria faciamus.</p></div><div class="textpart" id="index.xml-body.1_div.1_div.3_div.25_div.3"><h5><span class="headingNumber">1.3.25.3. </span></h5><p>Illud non veniet in dubium, quin se exemerit turbae et altius steterit quisquis despexit lacessentis. Proprium est magnitudinis verae non sentire percussum. Sic immanis fera ad latratum canum lenta respexit, sic irritus ingenti scopulo fluctus adsultat. Qui non irascitur, inconcussus iniuria perstitit, qui irascitur, motus est. </p></div><div class="textpart" id="index.xml-body.1_div.1_div.3_div.25_div.4"><h5><span class="headingNumber">1.3.25.4. </span></h5><p>At ille, quem modo altiorem omni incommodo posui, tenet amplexu quodam summum bonum, nec homini tantum, sed ipsi fortunae respondet : " Omnia licet facias, minor es, quam ut serenitatem meam obducas. Vetat hoc ratio, cui vitam regendam dedi. Plus mihi nocitura est ira quam iniuria. Quidni plus ? Illius modus certus est, ista quo usque me latura sit dubium est." </p></div></div><div class="textpart" id="index.xml-body.1_div.1_div.3_div.26"><h4><span class="headingNumber">1.3.26. </span></h4><div class="textpart" id="index.xml-body.1_div.1_div.3_div.26_div.1"><h5><span class="headingNumber">1.3.26.1. </span></h5><p>" Non possum," inquis, " pati; grave est iniuriam sustinere." Mentiris ; quis enim iniuriam non potest ferre, qui potest iram ? Adice nunc quod id agis, ut et iram feras et iniuriam. Quare fers aegri rabiem et phrenetici verba, puerorum protervas manus ? Nempe quia videntur nescire quid faciant. Quid interest, quo quisque vitio fiat imprudens ? </p></div><div class="textpart" id="index.xml-body.1_div.1_div.3_div.26_div.2"><h5><span class="headingNumber">1.3.26.2. </span></h5><p>Imprudentia par in omnibus patrocinium est. " Quid ergo ? " inquis, " impune illi erit ? " Puta velle te, <span class="pagebreak" id="index.xml-pb-d30e1798">[Page p.320]</span> tamen non erit ; maxima est enim factae iniuriae poena fecisse, nec quisquam gravius adficitur quam qui ad supplicium paenitentiae traditur.</p></div><div class="textpart" id="index.xml-body.1_div.1_div.3_div.26_div.3"><h5><span class="headingNumber">1.3.26.3. </span></h5><p>Deinde ad condicionem rerum humanarum respiciendum est, ut omnium accidentium aequi iudices simus ; iniquus autem est, qui commune vitium singulis obiecit. Non est Aethiopis inter suos insignitus color, nec rufus crinis et coactus in nodum apud Germanos virum dedecet. Nihil in uno iudicabis notabile aut foedum, quod genti suae publicum est ; et ista, quae rettuli, unius regionis atque anguli consuetudo defendit. Vide nunc, quanto in iis iustior venia sit, quae per totum genus humanum vulgata sunt. </p></div><div class="textpart" id="index.xml-body.1_div.1_div.3_div.26_div.4"><h5><span class="headingNumber">1.3.26.4. </span></h5><p>Omnes inconsulti et improvidi sumus, omnes incerti, queruli, ambitiosi,—quid lenioribus verbis ulcus publicum abscondo ?—omnes mali sumus. Quidquid itaque in alio reprenditur, id unusquisque in sinu suo inveniet. Quid illius pallorem, illius maciem notas ? Pestilentia est. Placidiores itaque invicem simus ; mali inter malos vivimus. Una nos res facere quietos potest, mutuae facilitatis conventio. </p></div><div class="textpart" id="index.xml-body.1_div.1_div.3_div.26_div.5"><h5><span class="headingNumber">1.3.26.5. </span></h5><p>" Ille iam mihi nocuit, ego illi nondum." Sed iam aliquem fortasse laesisti, sed laedes. Noli aestumare hanc horam aut hunc diem, totum inspice mentis tuae habitum ; etiam si nihil mali fecisti, potes facere. </p></div></div><div class="textpart" id="index.xml-body.1_div.1_div.3_div.27"><h4><span class="headingNumber">1.3.27. </span></h4><div class="textpart" id="index.xml-body.1_div.1_div.3_div.27_div.1"><h5><span class="headingNumber">1.3.27.1. </span></h5><p>Quanto satius est sanare iniuriam quam <span class="pagebreak" id="index.xml-pb-d30e1813">[Page p.322]</span> ulcisci! Multum temporis ultio absumit, multis se iniuriis obicit, dum una dolet ; diutius irascimur omnes quam laedimur. Quanto melius est abire in diversum nec vitia vitiis opponere ! Numquis satis constare sibi videatur, si mulam calcibus repetat et canem morsu ?</p></div><div class="textpart" id="index.xml-body.1_div.1_div.3_div.27_div.2"><h5><span class="headingNumber">1.3.27.2. </span></h5><p>" Ista," inquis, " peccare se nesciunt." Primum quam iniquus est, apud quem hominem esse ad impetrandam veniam nocet ! Deinde, si cetera animalia hoc irae tuae subducit, quod consilio carent, eodem loco tibi sit quisquis consilio caret ; quid enim refert an alia mutis dissimilia habeat, si hoc, quod in omni peccato muta defendit, simile habet, caliginem mentis ? Peccavit ; </p></div><div class="textpart" id="index.xml-body.1_div.1_div.3_div.27_div.3"><h5><span class="headingNumber">1.3.27.3. </span></h5><p>hoc enim primum ? Hoc enim extremum ? Non est quod illi credas, etiam si dixerit: " Iterum non faciam." Et iste peccabit et in istum alius et tota vita inter errores volutabitur. Mansuete immansueta tractanda sunt. </p></div><div class="textpart" id="index.xml-body.1_div.1_div.3_div.27_div.4"><h5><span class="headingNumber">1.3.27.4. </span></h5><p>Quod in luctu dici solet efficacissime, et in ira dicetur : utrum aliquando desines an numquam ? Si aliquando, quanto satius est iram relinquere quam ab ira relinqui ! An semper haec concitatio permanebit ? Vides quam impacatam tibi denunties vitam ? Qualis enim erit semper tumentis ? </p></div><div class="textpart" id="index.xml-body.1_div.1_div.3_div.27_div.5"><h5><span class="headingNumber">1.3.27.5. </span></h5><p>Adice nunc quod, cum bene te ipse succendens et subinde causas, quibus stimuleris <span class="pagebreak" id="index.xml-pb-d30e1827">[Page p.324]</span> renovaveris, sua sponte ira discedet et vires illi dies subtrahet. Quanto satius est a te illam vinci quam a se !</p></div></div><div class="textpart" id="index.xml-body.1_div.1_div.3_div.28"><h4><span class="headingNumber">1.3.28. </span></h4><div class="textpart" id="index.xml-body.1_div.1_div.3_div.28_div.1"><h5><span class="headingNumber">1.3.28.1. </span></h5><p>Huic irasceris, deinde illi; servis, deinde libertis ; parentibus, deinde liberis ; notis, deinde ignotis; ubique enim causae supersunt, nisi deprecator animus accessit. Hinc te illo furor rapiet, illinc alio, et novis subinde irritamentis orientibus continuabitur rabies. Age, infelix, ecquando amabis ? O quam bonum tempus in re mala perdis ! </p></div><div class="textpart" id="index.xml-body.1_div.1_div.3_div.28_div.2"><h5><span class="headingNumber">1.3.28.2. </span></h5><p>Quanto nunc erat satius amicos parare, inimicos mitigare, rem publicam administrare, transferre in res domesticas operam, quam circumspicere, quid alicui facere possis mali, quod aut dignitati eius aut patrimonio aut corpori vulnus infligas, cum id tibi contingere sine certamine ac periculo non possit, etiam si cum inferiore concurses ! </p></div><div class="textpart" id="index.xml-body.1_div.1_div.3_div.28_div.3"><h5><span class="headingNumber">1.3.28.3. </span></h5><p>Vinctum licet accipias et ad arbitrium tuum omni patientiae expositum ; saepe nimia vis caedentis aut articulum loco movit aut nervum in his quos fregerat dentibus fixit. Multos iracundia mancos, multos debiles fecit, etiam ubi patientem est <span class="note" id="Note37"><span class="noteLabel">Note: </span>est added by Petschenig. </span> nancta materiam. Adice nunc quod nihil tam imbecille natum est, ut sine elidentis periculo pereat; imbecillos valentissimis alias dolor, alias casus exaequat.</p></div><div class="textpart" id="index.xml-body.1_div.1_div.3_div.28_div.4"><h5><span class="headingNumber">1.3.28.4. </span></h5><p>Quid, quod pleraque eorum, propter quae irascimur, offendunt nos magis quam laedunt ? Multum autem interest, <span class="pagebreak" id="index.xml-pb-d30e1845">[Page p.326]</span> utrum aliquis voluntati meae obstet an desit, eripiat an non det. Atqui in aequo ponimus, utrum aliquis auferat an neget, utrum spem nostram praecidat an differat, utrum contra nos faciat an pro se, amore alterius an odio nostri.</p></div><div class="textpart" id="index.xml-body.1_div.1_div.3_div.28_div.5"><h5><span class="headingNumber">1.3.28.5. </span></h5><p>Quidam vero non tantum iustas causas standi contra nos, sed etiam honestas habent. Alius patrem tuetur, alius fratrem, alius patriam, alius amicum ; his tamen non ignoscimus id facientibus, quod nisi facerent improbaremus, immo, quod est incredibile, saepe de facto bene existimamus, de faciente male. </p></div><div class="textpart" id="index.xml-body.1_div.1_div.3_div.28_div.6"><h5><span class="headingNumber">1.3.28.6. </span></h5><p>At me hercules vir magnus ac iustus fortissimum quemque ex hostibus suis et pro libertate ac salute patriae pertinacissimum suspicit et talem sibi civem, talem militem contingere optat. </p></div></div><div class="textpart" id="index.xml-body.1_div.1_div.3_div.29"><h4><span class="headingNumber">1.3.29. </span></h4><div class="textpart" id="index.xml-body.1_div.1_div.3_div.29_div.1"><h5><span class="headingNumber">1.3.29.1. </span></h5><p>Turpe est odisse quem laudes ; quanto vero turpius ob id aliquem odisse, propter quod misericordia dignus est. Si captivus in servitutem subito depressus reliquias libertatis tenet nec ad sordida ac laboriosa ministeria agilis occurrit, si ex otio piger equum vehiculumque domini cursu non exaequat, si inter cottidiana pervigilia fessum somnus oppressit, si rusticum laborem recusat aut non fortiter obiit a servitute urbana et feriata translatus ad <span class="note" id="Note38"><span class="noteLabel">marg</span>2</span> durum opus, distinguamus, utrum aliquis non possit an nolit. Multos absolvemus, si coeperimus ante iudicare quam irasci. Nunc autem primum impetum <span class="pagebreak" id="index.xml-pb-d30e1860">[Page p.328]</span> sequimur, deinde, quamvis vana nos concitaverint, perseveramus, ne videamur coepisse sine causa, et, quod iniquissimum est, pertinaciores nos facit iniquitas irae ; retinemus enim illam et augemus, quasi argumentum sit iuste irascentis graviter irasci.</p></div></div><div class="textpart" id="index.xml-body.1_div.1_div.3_div.30"><h4><span class="headingNumber">1.3.30. </span></h4><div class="textpart" id="index.xml-body.1_div.1_div.3_div.30_div.1"><h5><span class="headingNumber">1.3.30.1. </span></h5><p>Quanto melius est initia ipsa perspicere quam levia sint, quam innoxia! Quod accidere vides animalibus mutis, idem in homine deprendes ; frivolis turbamur et inanibus. Taurum color rubicundus excitat, ad umbram aspis exsurgit, ursos leonesque mappa proritat ; omnia, quae natura fera ac rabida sunt, consternantur ad vana. </p></div><div class="textpart" id="index.xml-body.1_div.1_div.3_div.30_div.2"><h5><span class="headingNumber">1.3.30.2. </span></h5><p>Idem inquietis et stolidis ingeniis evenit. Rerum suspicione feriuntur, adeo quidem, ut interdum iniurias vocent modica beneficia, in quibus frequentissima, certe acerbissima iracundiae materia est. Carissimis enim irascimur, quod minora nobis praestiterint quam mente conceperimus quamque alii tulerint, cum utriusque rei paratum remedium sit. </p></div><div class="textpart" id="index.xml-body.1_div.1_div.3_div.30_div.3"><h5><span class="headingNumber">1.3.30.3. </span></h5><p>Magis alteri indulsit ; nostra nos sine comparatione delectent. Numquam erit felix, quem torquebit felicior. Minus habeo quam speravi ; sed fortasse plus speravi quam debui. Haec pars maxime metuenda est, hinc perniciosissimae irae nascuntur et sanctissima quaeque invasurae. </p></div><div class="textpart" id="index.xml-body.1_div.1_div.3_div.30_div.4"><h5><span class="headingNumber">1.3.30.4. </span></h5><p>Divum Iulium plures amici confecerunt quam inimici, quorum non expleverat spes inexplebiles. <span class="pagebreak" id="index.xml-pb-d30e1875">[Page p.330]</span> Voluit quidem ille—neque enim quisquam liberalius victoria usus est, ex qua nihil sibi vindicavit nisi dispensandi potestatem, — sed quemadmodum sufficere tam improbis desideriis posset, cum tantum omnes concupiscerent, quantum unus poterat ?</p></div><div class="textpart" id="index.xml-body.1_div.1_div.3_div.30_div.5"><h5><span class="headingNumber">1.3.30.5. </span></h5><p>Vidit itaque strictis circa sellam suam gladiis commilitones suos, Cimbrum Tillium, acerrimum paulo ante partium defensorem, aliosque post Pompeium demum Pompeianos. Haec res sua in reges arma convertit fidissimosque eo compulit, ut de morte eorum cogitarent, pro quibus et ante quos mori votum habuerant. </p></div></div><div class="textpart" id="index.xml-body.1_div.1_div.3_div.31"><h4><span class="headingNumber">1.3.31. </span></h4><div class="textpart" id="index.xml-body.1_div.1_div.3_div.31_div.1"><h5><span class="headingNumber">1.3.31.1. </span></h5><p>Nulli ad aliena respicienti sua placent. Inde diis quoque irascimur, quod aliquis nos antecedat, obliti quantum hominum retro sit, et paucis invidentem quantum sequatur a tergo ingentis invidiae. Tanta tamen importunitas hominum est, ut, quamvis multum acceperint, iniuriae loco sit plus accipere potuisse. </p></div><div class="textpart" id="index.xml-body.1_div.1_div.3_div.31_div.2"><h5><span class="headingNumber">1.3.31.2. </span></h5><p>" Dedit mihi praeturam, sed consulatum speraveram ; dedit duodecim fasces, sed non fecit ordinarium consulem ; a me numerari voluit annum, sed deest mihi ad sacerdotium ; cooptatus in collegium sum, sed cur in unum ? Consummavit dignitatem meam, sed patrimonio nihil contulit; ea dedit mihi, quae debebat alicui dare, de suo nihil protulit." Age potius gratias pro his, quae accepisti; </p></div><div class="textpart" id="index.xml-body.1_div.1_div.3_div.31_div.3"><h5><span class="headingNumber">1.3.31.3. </span></h5><p>reliqua expecta et nondum plenum esse te gaude ; <span class="pagebreak" id="index.xml-pb-d30e1890">[Page p.332]</span> inter voluptates est superesse quod speres. Omnes vicisti, primum esse te in animo amici tui laetare ; multi te vincunt, considera, quanto antecedas plures quam sequaris. Quod sit in te vitium maximum quaeris ? Falsas rationes conficis; data magno aestumas, accepta parvo.</p></div></div><div class="textpart" id="index.xml-body.1_div.1_div.3_div.32"><h4><span class="headingNumber">1.3.32. </span></h4><div class="textpart" id="index.xml-body.1_div.1_div.3_div.32_div.1"><h5><span class="headingNumber">1.3.32.1. </span></h5><p>Aliud in alio nos deterreat. Quibusdam timeamus irasci, quibusdam vereamur, quibusdam fastidiamus. Magnam rem sine dubio fecerimus, si servulum infelicem in ergastulum miserimus ! Quid properamus verberare statim, crura protinus frangere ? Non peribit potestas ista, si differetur. </p></div><div class="textpart" id="index.xml-body.1_div.1_div.3_div.32_div.2"><h5><span class="headingNumber">1.3.32.2. </span></h5><p>Sine id tempus veniat, quo ipsi iubeamus ; nunc ex imperio irae loquemur ; cum illa abierit, tunc videbimus, quanto ista lis aestumanda sit. In hoc enim praecipue fallimur ; ad ferrum venimus, ad capitalia supplicia, et vinculis, carcere, fame vindicamus rem castigandam flagris levioribus. </p></div><div class="textpart" id="index.xml-body.1_div.1_div.3_div.32_div.3"><h5><span class="headingNumber">1.3.32.3. </span></h5><p>" Quomodo," inquis, " nos iubes intueri, quam omnia, per quae laedi videamur, exigua, misera, puerilia sint ? " Ego vero nihil magis suaserim quam sumere ingentem animum et haec, propter quae litigamus, discurrimus, anhelamus, videre quam humilia et abiecta sint, nulli qui altum quiddam aut magnificum cogitat respicienda. </p></div></div><div class="textpart" id="index.xml-body.1_div.1_div.3_div.33"><h4><span class="headingNumber">1.3.33. </span></h4><div class="textpart" id="index.xml-body.1_div.1_div.3_div.33_div.1"><h5><span class="headingNumber">1.3.33.1. </span></h5><p>Circa pecuniam plurimum vociferationis est. Haec fora defetigat, patres liberosque committit, venena miscet, gladios tam percussoribus quam legionibus <span class="pagebreak" id="index.xml-pb-d30e1907">[Page p.334]</span> tradit ; haec est sanguine nostro delibuta ; propter hanc uxorum maritorumque noctes strepunt litibus et tribunalia magistratuum premit turba, reges saeviunt rapiuntque et civitates longo saeculorum labore constructas evertunt, ut aurum argentumque in cinere urbium scrutentur.</p></div><div class="textpart" id="index.xml-body.1_div.1_div.3_div.33_div.2"><h5><span class="headingNumber">1.3.33.2. </span></h5><p>Libet intueri fiscos in angulo iacentis. Hi sunt propter quos oculi clamore exprimantur, fremitu iudiciorum basilicae resonent, evocati ex longinquis regionibus iudices sedeant iudicaturi, utrius iustior avaritia sit. </p></div><div class="textpart" id="index.xml-body.1_div.1_div.3_div.33_div.3"><h5><span class="headingNumber">1.3.33.3. </span></h5><p>Quid si ne propter fiscum quidem, sed pugnum aeris aut imputatum a servo denarium senex sine herede moriturus stomacho dirumpitur ? Quid si propter usuram vel milensimam valetudinarius faenerator distortis pedibus et manibus ad computandum non relictis clamat ac per vadimonia asses suos in ipsis morbi accessionibus vindicat ? </p></div><div class="textpart" id="index.xml-body.1_div.1_div.3_div.33_div.4"><h5><span class="headingNumber">1.3.33.4. </span></h5><p>Si totam mihi ex omnibus metallis, quae cum maxime deprimimus, pecuniam proferas, si in medium proicias quidquid thensauri tegunt, avaritia iterum sub terras referente, quae male egesserat, omnem istam congeriem non putem dignam quae frontem viri boni contrahat. Quanto risu prosequenda sunt quae nobis lacrimas educunt! </p></div></div><div class="textpart" id="index.xml-body.1_div.1_div.3_div.34"><h4><span class="headingNumber">1.3.34. </span></h4><div class="textpart" id="index.xml-body.1_div.1_div.3_div.34_div.1"><h5><span class="headingNumber">1.3.34.1. </span></h5><p>Cedo nunc, persequere cetera, cibos, potiones horumque causa paratas in ambitionem munditias, verba contumeliosa, motus corporum parum honorificos, contumacia iumenta et pigra mancipia, et <span class="pagebreak" id="index.xml-pb-d30e1922">[Page p.336]</span> suspiciones et interpretationes malignas vocis alienae, quibus efficitur, ut inter iniurias naturae numeretur sermo homini datus. Crede mihi, levia sunt propter quae non leviter excandescimus, qualia quae pueros in rixam et iurgium concitant.</p></div><div class="textpart" id="index.xml-body.1_div.1_div.3_div.34_div.2"><h5><span class="headingNumber">1.3.34.2. </span></h5><p>Nihil ex is, quae tam tristes agimus, senum est, nihil magnum. Inde, inquam, vobis ira et insania est, quod exigua magno aestimatis. Auferre hic mihi hereditatem voluit; hic me diu in spem supremam captatis criminatus est; hic scortum meum concupivit. </p></div><div class="textpart" id="index.xml-body.1_div.1_div.3_div.34_div.3"><h5><span class="headingNumber">1.3.34.3. </span></h5><p>Quod vinculum amoris esse debebat, seditionis atque odi causa est, idem velle. Iter angustum rixas transeuntium concitat, diffusa et late patens via ne populos quidem collidit. Ista quae appetitis, quia exigua sunt nec possunt ad alterum nisi alteri erepta transferri, eadem affectantibus pugnas et iurgia excitant. </p></div></div><div class="textpart" id="index.xml-body.1_div.1_div.3_div.35"><h4><span class="headingNumber">1.3.35. </span></h4><div class="textpart" id="index.xml-body.1_div.1_div.3_div.35_div.1"><h5><span class="headingNumber">1.3.35.1. </span></h5><p>Respondisse tibi servum indignans libertumque et uxorem et clientem ; deinde idem de re publica libertatem sublatam quereris, quam domi sustulisti. Rursus, si tacuit interrogatus, contumaciam vocas. Et loquatur et taceat et rideat ! </p></div><div class="textpart" id="index.xml-body.1_div.1_div.3_div.35_div.2"><h5><span class="headingNumber">1.3.35.2. </span></h5><p>" Coram domino ? " inquis. Immo coram patre familiae. Quid clamas ? Quid vociferans ? Quid flagella media cena petis, quod servi loquuntur, quod non eodem loco turba contionis est, silentium solitudinis ? <span class="pagebreak" id="index.xml-pb-d30e1937">[Page p.338]</span></p></div><div class="textpart" id="index.xml-body.1_div.1_div.3_div.35_div.3"><h5><span class="headingNumber">1.3.35.3. </span></h5><p>In hoc habes aures, ut non modulata tantum et mollia et ex dulci tracta compositaque accipiant ; et risum audias oportet et fletum, et blanditias et lites, et prospera et tristia, et hominum voces et fremitus animalium latratusque. Quid miser expavescis ad clamorem servi, ad tinnitum aeris aut ianuae impulsum ? Cum tam delicatus fueris, tonitrua audienda sunt. </p></div><div class="textpart" id="index.xml-body.1_div.1_div.3_div.35_div.4"><h5><span class="headingNumber">1.3.35.4. </span></h5><p>Hoc, quod de auribus dictum est, transfer ad oculos, qui non minus fastidio laborant, si male instituti sunt. Macula offenduntur et sordibus et argento parum splendido et stagno non ad solum perlucente. </p></div><div class="textpart" id="index.xml-body.1_div.1_div.3_div.35_div.5"><h5><span class="headingNumber">1.3.35.5. </span></h5><p>Hi nempe oculi, qui non ferunt nisi varium ac recenti cura nitens marmor, qui mensam nisi crebris distinctam venis, qui nolunt domi nisi auro pretiosiora calcari, aequissimo animo foris et scabras lutosasque semitas spectant et maiorem partem occurrentium squalidam, parietes insularum exesos, rimosos, inaequales. Quid ergo aliud est, quod illos in publico non offendat, domi moveat, quam opinio illic aequa et patiens, domi morosa et querula ? </p></div></div><div class="textpart" id="index.xml-body.1_div.1_div.3_div.36"><h4><span class="headingNumber">1.3.36. </span></h4><div class="textpart" id="index.xml-body.1_div.1_div.3_div.36_div.1"><h5><span class="headingNumber">1.3.36.1. </span></h5><p>Omnes sensus perducendi sunt ad firmitatem ; natura patientes sunt, si animus illos desit corrumpere, qui cotidie ad rationem reddendam vocandus est. Faciebat hoc Sextius, ut consummato die, cum se ad nocturnam quietem recepisset, <span class="pagebreak" id="index.xml-pb-d30e1952">[Page p.340]</span> interrogaret animum suum : " Quod hodie malum tuum sanasti ? Cui vitio obstitisti ? Qua parte melior es ?</p></div><div class="textpart" id="index.xml-body.1_div.1_div.3_div.36_div.2"><h5><span class="headingNumber">1.3.36.2. </span></h5><p>" Desinet ira et moderatior erit, quae sciet sibi cotidie ad iudicem esse veniendum. Quicquam ergo pulchrius hac consuetudine excutiendi totum diem ? Qualis ille somnus post recognitionem sui sequitur, quam tranquillus, quam altus ac liber, cum aut laudatus est animus aut admonitus et speculator sui censorque secretus cognovit de moribus suis ! </p></div><div class="textpart" id="index.xml-body.1_div.1_div.3_div.36_div.3"><h5><span class="headingNumber">1.3.36.3. </span></h5><p>Utor hac potestate et cotidie apud me causam dico. Cum sublatum e conspectu lumen est et conticuit uxor moris iam mei conscia, totum diem meum scrutor factaque ac dicta mea remetior ; nihil mihi ipse abscondo, nihil transeo. Quare enim quicquam ex erroribus meis timeam, cum possim dicere : " Vide ne istud amplius facias, nunc tibi ignosco. </p></div><div class="textpart" id="index.xml-body.1_div.1_div.3_div.36_div.4"><h5><span class="headingNumber">1.3.36.4. </span></h5><p>In illa disputatione pugnacius locutus es ; noli postea congredi cum imperitis ; nolunt discere, qui numquam didicerunt. Illum liberius admonuisti quam debebas, itaque non emendasti, sed offendisti. De cetero vide, non tantum an verum sit quod dicis, sed an ille cui dicitur veri patiens sit. Admoneri bonus gaudet, pessimus quisque rectorem asperrime patitur." </p></div></div><div class="textpart" id="index.xml-body.1_div.1_div.3_div.37"><h4><span class="headingNumber">1.3.37. </span></h4><div class="textpart" id="index.xml-body.1_div.1_div.3_div.37_div.1"><h5><span class="headingNumber">1.3.37.1. </span></h5><p>In convivio quorundam te sales et in dolorem tuum iacta verba tetigerunt. Vitare volgares convictus <span class="pagebreak" id="index.xml-pb-d30e1967">[Page p.342]</span> memento ; solutior est post vinum licentia, quia ne sobriis quidem pudor est.</p></div><div class="textpart" id="index.xml-body.1_div.1_div.3_div.37_div.2"><h5><span class="headingNumber">1.3.37.2. </span></h5><p>Iratum vidisti amicum tuum ostiario causidici alicuius aut divitis, quod intrantem summoverat, et ipse pro illo iratus extremo mancipio fuisti. Irasceris ergo catenario cani ? Et hic, cum multum latravit, obiecto cibo mansuescit. Recede longius et ride! </p></div><div class="textpart" id="index.xml-body.1_div.1_div.3_div.37_div.3"><h5><span class="headingNumber">1.3.37.3. </span></h5><p>Nunc iste se aliquem putat, quod custodit litigatorum turba limen obsessum ; nunc ille, qui intra iacet, felix fortunatusque est et beati hominis iudicat ac potentis indicium difficilem ianuam. Nescit durissimum esse ostium carceris. Praesume animo multa tibi esse patienda. Numquis se hieme algere miratur ? Numquis in mari nausiare, in via concuti ? Fortis est animus ad quae praeparatus venit. </p></div><div class="textpart" id="index.xml-body.1_div.1_div.3_div.37_div.4"><h5><span class="headingNumber">1.3.37.4. </span></h5><p>Minus honorato loco positus irasci coepisti convivatori, vocatori, ipsi qui tibi praeferebatur. Demens, quid interest, quam lecti premas partem ? Honestiorem te aut turpiorem potest facere pulvinus ? </p></div><div class="textpart" id="index.xml-body.1_div.1_div.3_div.37_div.5"><h5><span class="headingNumber">1.3.37.5. </span></h5><p>Non aequis quendam oculis vidisti, quia de ingenio tuo male locutus est. Recipis hanc legem ? Ergo te Ennius, quo non delectaris, odisset, et Hortensius, si orationes eius improbares,<span class="note" id="Note39"><span class="noteLabel">Note: </span>si . . improbares added by Haupt. </span> simultates tibi indiceret, et Cicero, si derideres carmina eius, <span class="pagebreak" id="index.xml-pb-d30e1984">[Page p.344]</span> inimicus esset. Vis tu aequo animo pati candidatus suffragia !</p></div></div><div class="textpart" id="index.xml-body.1_div.1_div.3_div.38"><h4><span class="headingNumber">1.3.38. </span></h4><div class="textpart" id="index.xml-body.1_div.1_div.3_div.38_div.1"><h5><span class="headingNumber">1.3.38.1. </span></h5><p>Contumeliam tibi fecit aliquis. Numquid maiorem quam Diogeni philosopho Stoico, cui de ira cum maxime disserenti adulescens protervus inspuit ? Tulit hoc ille leniter et sapienter : " Non quidem," inquit, " irascor, sed dubito tamen an oporteat irasci." Quanto Cato <span class="note" id="Note40"><span class="noteLabel">Note: </span>Cato added by Fickert: quanto noster A. </span> noster melius !</p></div><div class="textpart" id="index.xml-body.1_div.1_div.3_div.38_div.2"><h5><span class="headingNumber">1.3.38.2. </span></h5><p>Qui, cum agenti causam in frontem mediam quantum poterat attracta pingui saliva inspuisset Lentulus ille patrum nostrorum memoria factiosus et impotens, abstersit faciem et : " Adfirmabo," inquit, " omnibus, Lentule, falli eos qui te negant os habere." </p></div></div><div class="textpart" id="index.xml-body.1_div.1_div.3_div.39"><h4><span class="headingNumber">1.3.39. </span></h4><div class="textpart" id="index.xml-body.1_div.1_div.3_div.39_div.1"><h5><span class="headingNumber">1.3.39.1. </span></h5><p>Contigit iam nobis. Novate, bene componere animum ; aut non sentit iracundiam aut superior est. Videamus quomodo alienam leniamus; nec enim sani esse tantum volumus, sed sanare. </p></div><div class="textpart" id="index.xml-body.1_div.1_div.3_div.39_div.2"><h5><span class="headingNumber">1.3.39.2. </span></h5><p>Primam iram non audebimus oratione mulcere. Surda est et amens ; dabimus illi spatium. Remedia in remissionibus prosunt. Nec oculos tumentis temptamus vim rigentem movendo incitaturi, nec cetera vitia, dum fervent. Initia morborum quies curat. </p></div><div class="textpart" id="index.xml-body.1_div.1_div.3_div.39_div.3"><h5><span class="headingNumber">1.3.39.3. </span></h5><p>" Quantulum," inquis, " prodest remedium tuum, si sua sponte desinentem iram placat ! " Primum, ut citius desinat, efficit ; deinde custodit, <span class="pagebreak" id="index.xml-pb-d30e2006">[Page p.346]</span> ne reddat ; ipsum quoque impetum, quem non audet lenire, fallet; removebit omnia ultionis instrumenta, simulabit iram, ut tamquam adiutor et doloris comes plus auctoritatis in consiliis habeat, moras nectet et, dum maiorem poenam quaerit, praesentem differet.</p></div><div class="textpart" id="index.xml-body.1_div.1_div.3_div.39_div.4"><h5><span class="headingNumber">1.3.39.4. </span></h5><p>Omni arte requiem furori dabit. Si vehementior erit, aut pudorem illi cui non resistat incutiet aut metum ; si infirmior, sermones inferet vel gratos vel novos et cupiditate cognoscendi avocabit. Medicum aiunt, cum regis filiam curare deberet nec sine ferro posset, dum tumentem mammam leniter fovet, scalpellum spongea tectum induxisse. Repugnasset puella remedio palam admoto, . eadem, quia non expectavit, dolorem tulit. Quaedam non nisi decepta sanantur. </p></div></div><div class="textpart" id="index.xml-body.1_div.1_div.3_div.40"><h4><span class="headingNumber">1.3.40. </span></h4><div class="textpart" id="index.xml-body.1_div.1_div.3_div.40_div.1"><h5><span class="headingNumber">1.3.40.1. </span></h5><p>Alteri dices: " Vide ne inimicis iracundia tua voluptati sit," alteri : " Vide ne magnitudo animi tui creditumque apud plerosque robur cadat. Indignor me hercules et non invenio dolendi modum, sed tempus expectandum est ; dabit poenas ; serva istud in animo tuo ; cum potueris, et pro mora reddes." Castigare vero irascentem et ultro obirasci incitare est ; </p></div><div class="textpart" id="index.xml-body.1_div.1_div.3_div.40_div.2"><h5><span class="headingNumber">1.3.40.2. </span></h5><p>varie adgredieris blandeque, nisi forte tanta persona eris, ut possis iram comminuere, <span class="pagebreak" id="index.xml-pb-d30e2018">[Page p.348]</span> quemadmodum fecit divus Augustus, cum cenaret apud Vedium Pollionem. Fregerat unus ex servis eius crustallinum ; rapi eum Vedius iussit ne vulgari quidem more periturum ; murenis obici iubebatur, quas ingentis in piscina continebat. Quis non hoc illum putaret luxuriae causa facere ? Saevitia erat.</p></div><div class="textpart" id="index.xml-body.1_div.1_div.3_div.40_div.3"><h5><span class="headingNumber">1.3.40.3. </span></h5><p>Evasit e manibus puer et confugit ad Caesaris pedes nihil aliud petiturus, quam ut aliter periret, ne esca fieret. Motus est novitate crudelitatis Caesar et illum quidem mitti, crustallina autem omnia coram se frangi iussit complerique piscinam. </p></div><div class="textpart" id="index.xml-body.1_div.1_div.3_div.40_div.4"><h5><span class="headingNumber">1.3.40.4. </span></h5><p>Fuit Caesari sic castigandus amicus ; bene usus est viribus suis : " E convivio rapi homines imperas et novi generis poenis lancinari ? Si calix tuus fractus est, viscera hominis distrahentur ? Tantum tibi placebis, ut ibi aliquem duci iubeas, ubi Caesar est ? </p></div><div class="textpart" id="index.xml-body.1_div.1_div.3_div.40_div.5"><h5><span class="headingNumber">1.3.40.5. </span></h5><p>" Sic cui tantum potentiae est, ut iram ex superiore loco adgredi possit, male tractet, at talem dumtaxat, qualem modo rettuli, feram, immanem, sanguinariam, quae iam insanabilis est, nisi maius aliquid extimuit. </p></div></div><div class="textpart" id="index.xml-body.1_div.1_div.3_div.41"><h4><span class="headingNumber">1.3.41. </span></h4><div class="textpart" id="index.xml-body.1_div.1_div.3_div.41_div.1"><h5><span class="headingNumber">1.3.41.1. </span></h5><p>Pacem demus animo, quam dabit praeceptorum salutarium adsidua meditatio actusque rerum boni et intenta mens ad unius honesti cupiditatem. Conscientiae satis fiat, nil in famam laboremus. </p></div><div class="textpart" id="index.xml-body.1_div.1_div.3_div.41_div.2"><h5><span class="headingNumber">1.3.41.2. </span></h5><p>Sequatur vel mala, dum bene merentis. <span class="quote">‘At <span class="pagebreak" id="index.xml-pb-d30e2038">[Page p.350]</span> volgus animosa miratur et audaces in honore sunt, placidi pro inertibus habentur.’</span> Primo forsitan aspectu ; sed simul aequalitas vitae fidem fecit non segnitiem illam animi esse sed pacem, veneratur illos populus idem colitque.</p></div><div class="textpart" id="index.xml-body.1_div.1_div.3_div.41_div.3"><h5><span class="headingNumber">1.3.41.3. </span></h5><p>Nihil ergo habet in se utile taeter iste et hostilis adfectus, at omnia ex contrario mala, ferrum et ignes. Pudore calcato caedibus inquinavit manus, membra liberorum dispersit, nihil vacuum reliquit a scelere, non gloriae memor, non infamiae metuens, inemendabilis, cum ex ira in odium obcalluit. </p></div></div><div class="textpart" id="index.xml-body.1_div.1_div.3_div.42"><h4><span class="headingNumber">1.3.42. </span></h4><div class="textpart" id="index.xml-body.1_div.1_div.3_div.42_div.1"><h5><span class="headingNumber">1.3.42.1. </span></h5><p>Careamus hoc malo purgemusque mentem et exstirpemus radicitus, quae quamvis tenuia undecumque haeserint renascentur, et iram non temperemus, sed ex toto removeamus—quod enim malae rei temperamentum est ? Poterimus autem, adnitamur modo. </p></div><div class="textpart" id="index.xml-body.1_div.1_div.3_div.42_div.2"><h5><span class="headingNumber">1.3.42.2. </span></h5><p>Nec ulla res magis proderit quam cogitatio mortalitatis. Sibi quisque atque alteri dicat : " Quid iuvat tamquam in aeternum genitos iras indicere et brevissimam aetatem dissipare ? Quid iuvat dies, quos in voluptatem honestam impendere licet, in dolorem alicuius tormentumque transferre ? Non capiunt res istae iacturam nec tempus vacat perdere. </p></div><div class="textpart" id="index.xml-body.1_div.1_div.3_div.42_div.3"><h5><span class="headingNumber">1.3.42.3. </span></h5><p>Quid ruimus in pugnam ? Quid certamina nobis arcessimus ? Quid imbecillitatis obliti ingentia odia suscipimus et ad frangendum fragiles consurgimus ? Iam istas inimicitias, quas implacabili gerimus animo, <span class="pagebreak" id="index.xml-pb-d30e2054">[Page p.352]</span> febris aut aliquod aliud malum corporis vetabit geri; iam par acerrimum media mors dirimet.</p></div><div class="textpart" id="index.xml-body.1_div.1_div.3_div.42_div.4"><h5><span class="headingNumber">1.3.42.4. </span></h5><p>Quid tumultuamur et vitam seditiosi conturbamus ? Stat supra caput fatum et pereuntis dies imputat propiusque ac propius accedit; istud tempus, quod alienae destinas morti, fortasse circa tuam est." </p></div></div><div class="textpart" id="index.xml-body.1_div.1_div.3_div.43"><h4><span class="headingNumber">1.3.43. </span></h4><div class="textpart" id="index.xml-body.1_div.1_div.3_div.43_div.1"><h5><span class="headingNumber">1.3.43.1. </span></h5><p>Quin potius vitam brevem colligis placidamque et tibi et ceteris praestas ? Quin potius amabilem te, dum vivis, omnibus, desiderabilem, cum excesseris, reddis ? Quid illum nimis ex alto tecum agentem detrahere cupis ? Quid illum oblatrantem tibi, humilem quidem et contemptum, sed superioribus acidum ac molestum exterere viribus tuis temptas ? Quid servo, quid domino, quid regi, quid clienti tuo irasceris ? Sustine paulum ; venit ecce mors quae vos pares faciat. </p></div><div class="textpart" id="index.xml-body.1_div.1_div.3_div.43_div.2"><h5><span class="headingNumber">1.3.43.2. </span></h5><p>Videre solemus inter matutina harenae spectacula tauri et ursi pugnam inter se colligatorum, quos, cum alter alterum vexarunt, suus confector expectat. Idem facimus, aliquem nobiscum adligatum lacessimus, cum victo victorique finis et quidem maturus immineat. Quieti potius pacatique quantulumcumque superest exigamus ! Nulli cadaver nostrum iaceat invisum ! </p></div><div class="textpart" id="index.xml-body.1_div.1_div.3_div.43_div.3"><h5><span class="headingNumber">1.3.43.3. </span></h5><p>Saepe rixam conclamatum in vicinia incendium solvit et interventus ferae latronem viatoremque diducit. Colluctari cum minoribus malis non vacat, ubi metus maior apparuit. Quid nobis cum dimicatione et insidiis ? Numquid amplius isti cui irasceris quam <span class="pagebreak" id="index.xml-pb-d30e2070">[Page p.354]</span> mortem optas ? Etiam te quiescente morietur. Perdis operam, si facere vis quod futurum est.</p></div><div class="textpart" id="index.xml-body.1_div.1_div.3_div.43_div.4"><h5><span class="headingNumber">1.3.43.4. </span></h5><p>" Nolo," inquis, " utique occidere, sed exilio, sed ignominia, sed damno adficere." Magis ignosco ei, qui vulnus inimici quam qui pusulam concupiscit ; hic enim non tantum mali animi est, sed pusilli. Sive de ultimis suppliciis cogitas sive de levioribus, quantulum est temporis, quo aut ille poena sua torqueatur aut tu malum gaudium ex aliena percipias ! Iam istum spiritum exspuemus. </p></div><div class="textpart" id="index.xml-body.1_div.1_div.3_div.43_div.5"><h5><span class="headingNumber">1.3.43.5. </span></h5><p>Interim, dum trahimus, dum inter homines sumus, colamus humanitatem. Non timori cuiquam, non periculo simus, detrimenta, iniurias, convicia, vellicationes contemnamus et magno animo brevia feramus incommoda. Dum respicimus, quod aiunt, versamusque nos, iam mortalitas aderit.</p></div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Seneca.
	    Date: 2009-01-01<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:10:52Z.
	       SAXON HE 9.8.0.5.
		 --></address></div></body></html>
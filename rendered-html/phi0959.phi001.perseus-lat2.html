<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Amores</title><meta name="author" content="P. Ovidius Naso" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Amores" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Amores</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a lang="lat" class="toc toc_0" href="#index.xml-body.1_div.1">Amores</a><ul class="toc"><li class="toc"><span class="headingNumber">1.1. </span><a class="toc toc_1" href="#index.xml-body.1_div.1_div.1">Liber primus</a><ul class="toc"><li class="toc"><span class="headingNumber">1.1.1. </span><a class="toc toc_2" href="#index.xml-body.1_div.1_div.1_div.1">EPIGRAMMA IPSIUS</a></li></ul></li><li class="toc"><span class="headingNumber">1.2. </span><a class="toc toc_1" href="#index.xml-body.1_div.1_div.2">Liber secundus</a><ul class="toc"></ul></li><li class="toc"><span class="headingNumber">1.3. </span><a class="toc toc_1" href="#index.xml-body.1_div.1_div.3">Liber tertius</a><ul class="toc"></ul></li></ul></li></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span><span class="head">Amores</span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">Liber primus</span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span><span class="head">EPIGRAMMA IPSIUS</span></h4><div class="l">Qui modo Nasonis fueramus quinque libelli,</div><div style="text-indent: 5em">Tres sumus; hoc illi praetulit auctor opus.</div><div class="l">Ut iam nulla tibi nos sit legisse voluptas,</div><div style="text-indent: 5em">At levior demptis poena duobus erit.</div></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span></h4><div class="l">Arma gravi numero violentaque bella parabam</div><div style="text-indent: 5em">Edere, materia conveniente modis.</div><div class="l">Par erat inferior versus: risisse Cupido</div><div style="text-indent: 5em">Dicitur atque unum surripuisse pedem.</div><div class="l">'Quis tibi, saeve puer, dedit hoc in carmina iuris?</div><div style="text-indent: 5em">Pieridum vates, non tua turba sumus.</div><div class="l">Quid, si praeripiat flavae Venus arma Minervae,</div><div style="text-indent: 5em">Ventilet accensas flava Minerva faces?</div><div class="l">Quis probet in silvis Cererem regnare iugosis,</div><div style="text-indent: 5em">Lege pharetratae virginis arva coli? </div><div class="l">Crinibus insignem quis acuta cuspide Phoebum</div><div style="text-indent: 5em">Instruat, Aoniam Marte movente lyram?</div><div class="l">Sunt tibi magna, puer, nimiumque potentia regna;</div><div style="text-indent: 5em">Cur opus adfectas, ambitiose, novum?</div><div class="l">An, quod ubique, tuum est? tua sunt Heliconia tempe?</div><div style="text-indent: 5em">Vix etiam Phoebo iam lyra tuta sua est?</div><div class="l">Cum bene surrexit versu nova pagina primo,</div><div style="text-indent: 5em">Attenuat nervos proximus ille meos;</div><div class="l">Nec mihi materia est numeris levioribus apta,</div><div style="text-indent: 5em">Aut puer aut longas compta puella comas.'</div><div class="l">Questus eram, pharetra cum protinus ille soluta</div><div style="text-indent: 5em">Legit in exitium spicula facta meum,</div><div class="l">Lunavitque genu sinuosum fortiter arcum,</div><div style="text-indent: 5em">'Quod' que 'canas, vates, accipe' dixit 'opus!'</div><div class="l">Me miserum! certas habuit puer ille sagittas.</div><div style="text-indent: 5em">Uror, et in vacuo pectore regnat Amor.</div><div class="l">Sex mihi surgat opus numeris, in quinque residat:</div><div style="text-indent: 5em">Ferrea cum vestris bella valete modis!</div><div class="l">Cingere litorea flaventia tempora myrto,</div><div style="text-indent: 5em">Musa, per undenos emodulanda pedes!</div></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span></h4><div class="l">Esse quid hoc dicam, quod tam mihi dura videntur</div><div style="text-indent: 5em">Strata, neque in lecto pallia nostra sedent,</div><div class="l">Et vacuus somno noctem, quam longa, peregi,</div><div style="text-indent: 5em">Lassaque versati corporis ossa dolent? </div><div class="l">Nam, puto, sentirem, siquo temptarer amore.</div><div style="text-indent: 5em">An subit et tecta callidus arte nocet?</div><div class="l">Sic erit; haeserunt tenues in corde sagittae,</div><div style="text-indent: 5em">Et possessa ferus pectora versat Amor.</div><div class="l">Cedimus, an subitum luctando accendimus ignem?</div><div style="text-indent: 5em">Cedamus! leve fit, quod bene fertur, onus.</div><div class="l">Vidi ego iactatas mota face crescere flammas</div><div style="text-indent: 5em">Et rursus nullo concutiente mori.</div><div class="l">Verbera plura ferunt, quam quos iuvat usus aratri,</div><div style="text-indent: 5em">Detractant prensi dum iuga prima boves.</div><div class="l">Asper equus duris contunditur ora lupatis,</div><div style="text-indent: 5em">Frena minus sentit, quisquis ad arma facit.</div><div class="l">Acrius invitos multoque ferocius urget</div><div style="text-indent: 5em">Quam qui servitium ferre fatentur Amor.</div><div class="l">En ego confiteor! tua sum nova praeda, Cupido;</div><div style="text-indent: 5em">Porrigimus victas ad tua iura manus.</div><div class="l">Nil opus est bello — veniam pacemque rogamus;</div><div style="text-indent: 5em">Nec tibi laus armis victus inermis ero.</div><div class="l">Necte comam myrto, maternas iunge columbas;</div><div style="text-indent: 5em">Qui deceat, currum vitricus ipse dabit,</div><div class="l">Inque dato curru, populo clamante triumphum,</div><div style="text-indent: 5em">Stabis et adiunctas arte movebis aves.</div><div class="l">Ducentur capti iuvenes captaeque puellae;</div><div style="text-indent: 5em">Haec tibi magnificus pompa triumphus erit.</div><div class="l">Ipse ego, praeda recens, factum modo vulnus habebo</div><div style="text-indent: 5em">Et nova captiva vincula mente feram. </div><div class="l">Mens Bona ducetur manibus post terga retortis,</div><div style="text-indent: 5em">Et Pudor, et castris quidquid Amoris obest.</div><div class="l">Omnia te metuent; ad te sua bracchia tendens</div><div style="text-indent: 5em">Vulgus 'io' magna voce 'triumphe!' canet.</div><div class="l">Blanditiae comites tibi erunt Errorque Furorque,</div><div style="text-indent: 5em">Adsidue partes turba secuta tuas.</div><div class="l">His tu militibus superas hominesque deosque;</div><div style="text-indent: 5em">Haec tibi si demas commoda, nudus eris.</div><div class="l">Laeta triumphanti de summo mater Olympo</div><div style="text-indent: 5em">Plaudet et adpositas sparget in ora rosas.</div><div class="l">Tu pinnas gemma, gemma variante capillos</div><div style="text-indent: 5em">Ibis in auratis aureus ipse rotis.</div><div class="l">Tunc quoque non paucos, si te bene novimus, ures;</div><div style="text-indent: 5em">Tunc quoque praeteriens vulnera multa dabis.</div><div class="l">Non possunt, licet ipse velis, cessare sagittae;</div><div style="text-indent: 5em">Fervida vicino flamma vapore nocet.</div><div class="l">Talis erat domita Bacchus Gangetide terra;</div><div style="text-indent: 5em">Tu gravis alitibus, tigribus ille fuit.</div><div class="l">Ergo cum possim sacri pars esse triumphi,</div><div style="text-indent: 5em">Parce tuas in me perdere, victor, opes!</div><div class="l">Adspice cognati felicia Caesaris arma — </div><div style="text-indent: 5em">Qua vicit, victos protegit ille manu.</div></div><div class="textpart" id="index.xml-body.1_div.1_div.1_div.4"><h4><span class="headingNumber">1.1.4. </span></h4><div class="l">Iusta precor: quae me nuper praedata puella est,</div><div style="text-indent: 5em">Aut amet aut faciat, cur ego semper amem! </div><div class="l">A, nimium volui — tantum patiatur amari;</div><div style="text-indent: 5em">Audierit nostras tot Cytherea preces!</div><div class="l">Accipe, per longos tibi qui deserviat annos;</div><div style="text-indent: 5em">Accipe, qui pura norit amare fide!</div><div class="l">Si me non veterum commendant magna parentum</div><div style="text-indent: 5em">Nomina, si nostri sanguinis auctor eques,</div><div class="l">Nec meus innumeris renovatur campus aratris,</div><div style="text-indent: 5em">Temperat et sumptus parcus uterque parens — </div><div class="l">At Phoebus comitesque novem vitisque repertor</div><div style="text-indent: 5em">Hac faciunt, et me qui tibi donat, Amor,</div><div class="l">Et nulli cessura fides, sine crimine mores</div><div style="text-indent: 5em">Nudaque simplicitas purpureusque pudor.</div><div class="l">Non mihi mille placent, non sum desultor amoris:</div><div style="text-indent: 5em">Tu mihi, siqua fides, cura perennis eris.</div><div class="l">Tecum, quos dederint annos mihi fila sororum,</div><div style="text-indent: 5em">Vivere contingat teque dolente mori!</div><div class="l">Te mihi materiem felicem in carmina praebe — </div><div style="text-indent: 5em">Provenient causa carmina digna sua.</div><div class="l">Carmine nomen habent exterrita cornibus Io</div><div style="text-indent: 5em">Et quam fluminea lusit adulter ave,</div><div class="l">Quaeque super pontum simulato vecta iuvenco</div><div style="text-indent: 5em">Virginea tenuit cornua vara manu.</div><div class="l">Nos quoque per totum pariter cantabimur orbem,</div><div style="text-indent: 5em">Iunctaque semper erunt nomina nostra tuis. </div></div><div class="textpart" id="index.xml-body.1_div.1_div.1_div.5"><h4><span class="headingNumber">1.1.5. </span></h4><div class="l">Vir tuus est epulas nobis aditurus easdem — </div><div style="text-indent: 5em">Ultima coena tuo sit, precor, illa viro!</div><div class="l">Ergo ego dilectam tantum conviva puellam</div><div style="text-indent: 5em">Adspiciam? tangi quem iuvet, alter erit,</div><div class="l">Alteriusque sinus apte subiecta fovebis?</div><div style="text-indent: 5em">Iniciet collo, cum volet, ille manum?</div><div class="l">Desino mirari, posito quod candida vino</div><div style="text-indent: 5em">Atracis ambiguos traxit in arma viros.</div><div class="l">Nec mihi silva domus, nec equo mea membra cohaerent — </div><div style="text-indent: 5em">Vix a te videor posse tenere manus!</div><div class="l">Quae tibi sint facienda tamen cognosce, nec Euris</div><div style="text-indent: 5em">Da mea nec tepidis verba ferenda Notis!</div><div class="l">Ante veni, quam vir — nec quid, si veneris ante,</div><div style="text-indent: 5em">Possit agi video; sed tamen ante veni.</div><div class="l">Cum premet ille torum, vultu comes ipsa modesto</div><div style="text-indent: 5em">Ibis, ut accumbas — clam mihi tange pedem!</div><div class="l">Me specta nutusque meos vultumque loquacem;</div><div style="text-indent: 5em">Excipe furtivas et refer ipsa notas.</div><div class="l">Verba superciliis sine voce loquentia dicam;</div><div style="text-indent: 5em">Verba leges digitis, verba notata mero.</div><div class="l">Cum tibi succurret Veneris lascivia nostrae,</div><div style="text-indent: 5em">Purpureas tenero pollice tange genas.</div><div class="l">Siquid erit, de me tacita quod mente queraris,</div><div style="text-indent: 5em">Pendeat extrema mollis ab aure manus. </div><div class="l">Cum tibi, quae faciam, mea lux, dicamve, placebunt,</div><div style="text-indent: 5em">Versetur digitis anulus usque tuis.</div><div class="l">Tange manu mensam, tangunt quo more precantes,</div><div style="text-indent: 5em">Optabis merito cum mala multa viro.</div><div class="l">Quod tibi miscuerit, sapias, bibat ipse, iubeto;</div><div style="text-indent: 5em">Tu puerum leviter posce, quod ipsa voles.</div><div class="l">Quae tu reddideris ego primus pocula sumam,</div><div style="text-indent: 5em">Et, qua tu biberis, hac ego parte bibam.</div><div class="l">Si tibi forte dabit, quod praegustaverit ipse,</div><div style="text-indent: 5em">Reice libatos illius ore cibos.</div><div class="l">Nec premat inpositis sinito tua colla lacertis,</div><div style="text-indent: 5em">Mite nec in rigido pectore pone caput;</div><div class="l">Nec sinus admittat digitos habilesve papillae;</div><div style="text-indent: 5em">Oscula praecipue nulla dedisse velis!</div><div class="l">Oscula si dederis, fiam manifestus amator</div><div style="text-indent: 5em">Et dicam 'mea sunt!' iniciamque manum.</div><div class="l">Haec tamen adspiciam, sed quae bene pallia celant,</div><div style="text-indent: 5em">Illa mihi caeci causa timoris erunt.</div><div class="l">Nec femori committe femur nec crure cohaere</div><div style="text-indent: 5em">Nec tenerum duro cum pede iunge pedem.</div><div class="l">Multa miser timeo, quia feci multa proterve,</div><div style="text-indent: 5em">Exemplique metu torqueor, ecce, mei.</div><div class="l">Saepe mihi dominaeque meae properata voluptas</div><div style="text-indent: 5em">Veste sub iniecta dulce peregit opus.</div><div class="l">Hoc tu non facies; sed, ne fecisse puteris,</div><div style="text-indent: 5em">Conscia de tergo pallia deme tuo.</div><div class="l">Vir bibat usque roga — precibus tamen oscula desint! — </div><div style="text-indent: 5em">Dumque bibit, furtim si potes, adde merum. </div><div class="l">Si bene conpositus somno vinoque iacebit,</div><div style="text-indent: 5em">Consilium nobis resque locusque dabunt.</div><div class="l">Cum surges abitura domum, surgemus et omnes,</div><div style="text-indent: 5em">In medium turbae fac memor agmen eas.</div><div class="l">Agmine me invenies aut invenieris in illo:</div><div style="text-indent: 5em">Quidquid ibi poteris tangere, tange, mei.</div><div class="l">Me miserum! monui, paucas quod prosit in horas;</div><div style="text-indent: 5em">Separor a domina nocte iubente mea.</div><div class="l">Nocte vir includet, lacrimis ego maestus obortis,</div><div style="text-indent: 5em">Qua licet, ad saevas prosequar usque fores.</div><div class="l">Oscula iam sumet, iam non tantum oscula sumet:</div><div style="text-indent: 5em">Quod mihi das furtim, iure coacta dabis.</div><div class="l">Verum invita dato — potes hoc — similisque coactae;</div><div style="text-indent: 5em">Blanditiae taceant, sitque maligna Venus.</div><div class="l">Si mea vota valent, illum quoque ne iuvet, opto;</div><div style="text-indent: 5em">Si minus, at certe te iuvet inde nihil.</div><div class="l">Sed quaecumque tamen noctem fortuna sequetur,</div><div style="text-indent: 5em">Cras mihi constanti voce dedisse nega!</div></div><div class="textpart" id="index.xml-body.1_div.1_div.1_div.6"><h4><span class="headingNumber">1.1.6. </span></h4><div class="l">Aestus erat, mediamque dies exegerat horam;</div><div style="text-indent: 5em">Adposui medio membra levanda toro.</div><div class="l">Pars adaperta fuit, pars altera clausa fenestrae;</div><div style="text-indent: 5em">Quale fere silvae lumen habere solent,</div><div class="l">Qualia sublucent fugiente crepuscula Phoebo,</div><div style="text-indent: 5em">Aut ubi nox abiit, nec tamen orta dies. </div><div class="l">Illa verecundis lux est praebenda puellis,</div><div style="text-indent: 5em">Qua timidus latebras speret habere pudor.</div><div class="l">Ecce, Corinna venit, tunica velata recincta,</div><div style="text-indent: 5em">Candida dividua colla tegente coma — </div><div class="l">Qualiter in thalamos famosa Semiramis isse</div><div style="text-indent: 5em">Dicitur, et multis Lais amata viris.</div><div class="l">Deripui tunicam — nec multum rara nocebat;</div><div style="text-indent: 5em">Pugnabat tunica sed tamen illa tegi.</div><div class="l">Quae cum ita pugnaret, tamquam quae vincere nollet,</div><div style="text-indent: 5em">Victa est non aegre proditione sua.</div><div class="l">Ut stetit ante oculos posito velamine nostros,</div><div style="text-indent: 5em">In toto nusquam corpore menda fuit.</div><div class="l">Quos umeros, quales vidi tetigique lacertos!</div><div style="text-indent: 5em">Forma papillarum quam fuit apta premi!</div><div class="l">Quam castigato planus sub pectore venter!</div><div style="text-indent: 5em">Quantum et quale latus! quam iuvenale femur!</div><div class="l">Singula quid referam? nil non laudabile vidi</div><div style="text-indent: 5em">Et nudam pressi corpus ad usque meum.</div><div class="l">Cetera quis nescit? lassi requievimus ambo.</div><div style="text-indent: 5em">Proveniant medii sic mihi saepe dies!</div></div><div class="textpart" id="index.xml-body.1_div.1_div.1_div.7"><h4><span class="headingNumber">1.1.7. </span></h4><div class="l">Ianitor — indignum! — dura religate catena,</div><div style="text-indent: 5em">Difficilem moto cardine pande forem!</div><div class="l">Quod precor, exiguum est — aditu fac ianua parvo</div><div style="text-indent: 5em">Obliquum capiat semiadaperta latus. </div><div class="l">Longus amor tales corpus tenuavit in usus</div><div style="text-indent: 5em">Aptaque subducto pondere membra dedit.</div><div class="l">Ille per excubias custodum leniter ire</div><div style="text-indent: 5em">Monstrat: inoffensos derigit ille pedes.</div><div class="l">At quondam noctem simulacraque vana timebam;</div><div style="text-indent: 5em">Mirabar, tenebris quisquis iturus erat.</div><div class="l">Risit, ut audirem, tenera cum matre Cupido</div><div style="text-indent: 5em">Et leviter 'fies tu quoque fortis' ait.</div><div class="l">Nec mora, venit amor — non umbras nocte volantis,</div><div style="text-indent: 5em">Non timeo strictas in mea fata manus.</div><div class="l">Te nimium lentum timeo, tibi blandior uni;</div><div style="text-indent: 5em">Tu, me quo possis perdere, fulmen habes.</div><div class="l">Adspice — uti videas, inmitia claustra relaxa — </div><div style="text-indent: 5em">Uda sit ut lacrimis ianua facta meis!</div><div class="l">Certe ego, cum posita stares ad verbera veste,</div><div style="text-indent: 5em">Ad dominam pro te verba tremente tuli.</div><div class="l">Ergo quae valuit pro te quoque gratia quondam — </div><div style="text-indent: 5em">Heu facinus! — pro me nunc valet illa parum?</div><div class="l">Redde vicem meritis! grato licet esse quod optas.</div><div style="text-indent: 5em">Tempora noctis eunt; excute poste seram!</div><div class="l">Excute! sic, inquam, longa relevere catena,</div><div style="text-indent: 5em">Nec tibi perpetuo serva bibatur aqua!</div><div class="l">Ferreus orantem nequiquam, ianitor, audis,</div><div style="text-indent: 5em">Roboribus duris ianua fulta riget.</div><div class="l">Urbibus obsessis clausae munimina portae</div><div style="text-indent: 5em">Prosunt; in media pace quid arma times? </div><div class="l">Quid facies hosti, qui sic excludis amantem?</div><div style="text-indent: 5em">Tempora noctis eunt; excute poste seram!</div><div class="l">Non ego militibus venio comitatus et armis;</div><div style="text-indent: 5em">Solus eram, si non saevus adesset Amor.</div><div class="l">Hunc ego, si cupiam, nusquam dimittere possum;</div><div style="text-indent: 5em">Ante vel a membris dividar ipse meis.</div><div class="l">Ergo Amor et modicum circa mea tempora vinum</div><div style="text-indent: 5em">Mecum est et madidis lapsa corona comis.</div><div class="l">Arma quis haec timeat? quis non eat obvius illis?</div><div style="text-indent: 5em">Tempora noctis eunt; excute poste seram!</div><div class="l">Lentus es: an somnus, qui te male perdat, amantis</div><div style="text-indent: 5em">Verba dat in ventos aure repulsa tua?</div><div class="l">At, memini, primo, cum te celare volebam,</div><div style="text-indent: 5em">Pervigil in mediae sidera noctis eras.</div><div class="l">Forsitan et tecum tua nunc requiescit amica — </div><div style="text-indent: 5em">Heu, melior quanto sors tua sorte mea!</div><div class="l">Dummodo sic, in me durae transite catenae!</div><div style="text-indent: 5em">Tempora noctis eunt; excute poste seram!</div><div class="l">Fallimur, an verso sonuerunt cardine postes,</div><div style="text-indent: 5em">Raucaque concussae signa dedere fores?</div><div class="l">Fallimur — inpulsa est animoso ianua vento.</div><div style="text-indent: 5em">Ei mihi, quam longe spem tulit aura meam!</div><div class="l">Si satis es raptae, Borea, memor Orithyiae,</div><div style="text-indent: 5em">Huc ades et surdas flamine tunde foris!</div><div class="l">Urbe silent tota, vitreoque madentia rore</div><div style="text-indent: 5em">Tempora noctis eunt; excute poste seram! </div><div class="l">Aut ego iam ferroque ignique paratior ipse,</div><div style="text-indent: 5em">Quem face sustineo, tecta superba petam.</div><div class="l">Nox et Amor vinumque nihil moderabile suadent;</div><div style="text-indent: 5em">Illa pudore vacat, Liber Amorque metu.</div><div class="l">Omnia consumpsi, nec te precibusque minisque</div><div style="text-indent: 5em">Movimus, o foribus durior ipse tuis.</div><div class="l">Non te formosae decuit servare puellae</div><div style="text-indent: 5em">Limina, sollicito carcere dignus eras.</div><div class="l">Iamque pruinosus molitur Lucifer axes,</div><div style="text-indent: 5em">Inque suum miseros excitat ales opus.</div><div class="l">At tu, non laetis detracta corona capillis,</div><div style="text-indent: 5em">Dura super tota limina nocte iace!</div><div class="l">Tu dominae, cum te proiectam mane videbit,</div><div style="text-indent: 5em">Temporis absumpti tam male testis eris.</div><div class="l">Qualiscumque vale sentique abeuntis honorem;</div><div style="text-indent: 5em">Lente nec admisso turpis amante, vale!</div><div class="l">Vos quoque, crudeles rigido cum limine postes</div><div style="text-indent: 5em">Duraque conservae ligna, valete, fores!</div></div><div class="textpart" id="index.xml-body.1_div.1_div.1_div.8"><h4><span class="headingNumber">1.1.8. </span></h4><div class="l">Adde manus in vincla meas — meruere catenas — </div><div style="text-indent: 5em">Dum furor omnis abit, siquis amicus ades! </div><div class="l">Nam furor in dominam temeraria bracchia movit;</div><div style="text-indent: 5em">Flet mea vaesana laesa puella manu.</div><div class="l">Tunc ego vel caros potui violare parentes</div><div style="text-indent: 5em">Saeva vel in sanctos verbera ferre deos!</div><div class="l">Quid? non et clipei dominus septemplicis Aiax</div><div style="text-indent: 5em">Stravit deprensos lata per arva greges,</div><div class="l">Et, vindex in matre patris, malus ultor, Orestes</div><div style="text-indent: 5em">Ausus in arcanas poscere tela deas?</div><div class="l">Ergo ego digestos potui laniare capillos?</div><div style="text-indent: 5em">Nec dominam motae dedecuere comae.</div><div class="l">Sic formosa fuit. talem Schoeneida dicam</div><div style="text-indent: 5em">Maenalias arcu sollicitasse feras;</div><div class="l">Talis periuri promissaque velaque Thesei</div><div style="text-indent: 5em">Flevit praecipites Cressa tulisse Notos;</div><div class="l">Sic, nisi vittatis quod erat Cassandra capillis,</div><div style="text-indent: 5em">Procubuit templo, casta Minerva, tuo.</div><div class="l">Quis mihi non 'demens!' quis non mihi 'barbare!' dixit?</div><div style="text-indent: 5em">Ipsa nihil; pavido est lingua retenta metu.</div><div class="l">Sed taciti fecere tamen convicia vultus;</div><div style="text-indent: 5em">Egit me lacrimis ore silente reum.</div><div class="l">Ante meos umeris vellem cecidisse lacertos;</div><div style="text-indent: 5em">Utiliter potui parte carere mei.</div><div class="l">In mea vaesanas habui dispendia vires</div><div style="text-indent: 5em">Et valui poenam fortis in ipse meam.</div><div class="l">Quid mihi vobiscum, caedis scelerumque ministrae?</div><div style="text-indent: 5em">Debita sacrilegae vincla subite manus!</div><div class="l">An, si pulsassem minimum de plebe Quiritem,</div><div style="text-indent: 5em">Plecterer — in dominam ius mihi maius erit? </div><div class="l">Pessima Tydides scelerum monimenta reliquit.</div><div style="text-indent: 5em">Ille deam primus perculit — alter ego!</div><div class="l">Et minus ille nocens. mihi, quam profitebar amare</div><div style="text-indent: 5em">Laesa est; Tydides saevus in hoste fuit.</div><div class="l">I nunc, magnificos victor molire triumphos,</div><div style="text-indent: 5em">Cinge comam lauro votaque redde Iovi,</div><div class="l">Quaeque tuos currus comitantum turba sequetur,</div><div style="text-indent: 5em">Clamet 'io! forti victa puella viro est!'</div><div class="l">Ante eat effuso tristis captiva capillo,</div><div style="text-indent: 5em">Si sinerent laesae, candida tota, genae.</div><div class="l">Aptius impressis fuerat livere labellis</div><div style="text-indent: 5em">Et collum blandi dentis habere notam.</div><div class="l">Denique, si tumidi ritu torrentis agebar,</div><div style="text-indent: 5em">Caecaque me praedam fecerat ira suam,</div><div class="l">Nonne satis fuerat timidae inclamasse puellae,</div><div style="text-indent: 5em">Nec nimium rigidas intonuisse minas,</div><div class="l">Aut tunicam summa deducere turpiter ora</div><div style="text-indent: 5em">Ad mediam? — mediae zona tulisset opem.</div><div class="l">At nunc sustinui raptis a fronte capillis</div><div style="text-indent: 5em">Ferreus ingenuas ungue notare genas.</div><div class="l">Adstitit illa amens albo et sine sanguine vultu,</div><div style="text-indent: 5em">Caeduntur Pariis qualia saxa iugis.</div><div class="l">Exanimis artus et membra trementia vidi — </div><div style="text-indent: 5em">Ut cum populeas ventilat aura comas,</div><div class="l">Ut leni Zephyro gracilis vibratur harundo,</div><div style="text-indent: 5em">Summave cum tepido stringitur unda Noto;</div><div class="l">Suspensaeque diu lacrimae fluxere per ora,</div><div style="text-indent: 5em">Qualiter abiecta de nive manat aqua. </div><div class="l">Tunc ego me primum coepi sentire nocentem — </div><div style="text-indent: 5em">Sanguis erant lacrimae, quas dabat illa, meus.</div><div class="l">Ter tamen ante pedes volui procumbere supplex;</div><div style="text-indent: 5em">Ter formidatas reppulit illa manus.</div><div class="l">At tu ne dubita — minuet vindicta dolorem — </div><div style="text-indent: 5em">Protinus in vultus unguibus ire meos.</div><div class="l">Nec nostris oculis nec nostris parce capillis:</div><div style="text-indent: 5em">Quamlibet infirmas adiuvat ira manus;</div><div class="l">Neve mei sceleris tam tristia signa supersint,</div><div style="text-indent: 5em">Pone recompositas in statione comas!</div></div><div class="textpart" id="index.xml-body.1_div.1_div.1_div.9"><h4><span class="headingNumber">1.1.9. </span></h4><div class="l">Est quaedam — quicumque volet cognoscere lenam,</div><div style="text-indent: 5em">Audiat! — est quaedam nomine Dipsas anus.</div><div class="l">Ex re nomen habet — nigri non illa parentem</div><div style="text-indent: 5em">Memnonis in roseis sobria vidit equis.</div><div class="l">Illa magas artes Aeaeaque carmina novit</div><div style="text-indent: 5em">Inque caput liquidas arte recurvat aquas;</div><div class="l">Scit bene, quid gramen, quid torto concita rhombo</div><div style="text-indent: 5em">Licia, quid valeat virus amantis equae.</div><div class="l">Cum voluit, toto glomerantur nubila caelo;</div><div style="text-indent: 5em">Cum voluit, puro fulget in orbe dies.</div><div class="l">Sanguine, siqua fides, stillantia sidera vidi;</div><div style="text-indent: 5em">Purpureus Lunae sanguine vultus erat.</div><div class="l">Hanc ego nocturnas versam volitare per umbras</div><div style="text-indent: 5em">Suspicor et pluma corpus anile tegi. </div><div class="l">Suspicor, et fama est. oculis quoque pupula duplex</div><div style="text-indent: 5em">Fulminat, et gemino lumen ab orbe venit.</div><div class="l">Evocat antiquis proavos atavosque sepulcris</div><div style="text-indent: 5em">Et solidam longo carmine findit humum.</div><div class="l">Haec sibi proposuit thalamos temerare pudicos;</div><div style="text-indent: 5em">Nec tamen eloquio lingua nocente caret.</div><div class="l">Fors me sermoni testem dedit; illa monebat</div><div style="text-indent: 5em">Talia — me duplices occuluere fores:</div><div class="l">'Scis here te, mea lux, iuveni placuisse beato?</div><div style="text-indent: 5em">Haesit et in vultu constitit usque tuo.</div><div class="l">Et cur non placeas? nulli tua forma secunda est;</div><div style="text-indent: 5em">Me miseram, dignus corpore cultus abest!</div><div class="l">Tam felix esses quam formosissima, vellem — </div><div style="text-indent: 5em">Non ego, te facta divite, pauper ero.</div><div class="l">Stella tibi oppositi nocuit contraria Martis.</div><div style="text-indent: 5em">Mars abiit; signo nunc Venus apta suo.</div><div class="l">Prosit ut adveniens, en adspice! dives amator</div><div style="text-indent: 5em">Te cupiit; curae, quid tibi desit, habet.</div><div class="l">Est etiam facies, qua se tibi conparet, illi;</div><div style="text-indent: 5em">Si te non emptam vellet, emendus erat.'</div><div class="l">Erubuit. 'decet alba quidem pudor ora, sed iste,</div><div style="text-indent: 5em">Si simules, prodest; verus obesse solet.</div><div class="l">Cum bene deiectis gremium spectabis ocellis,</div><div style="text-indent: 5em">Quantum quisque ferat, respiciendus erit.</div><div class="l">Forsitan inmundae Tatio regnante Sabinae</div><div style="text-indent: 5em">Noluerint habiles pluribus esse viris;</div><div class="l">Nunc Mars externis animos exercet in armis,</div><div style="text-indent: 5em">At Venus Aeneae regnat in urbe sui. </div><div class="l">Ludunt formosae; casta est, quam nemo rogavit — </div><div style="text-indent: 5em">Aut, si rusticitas non vetat, ipsa rogat.</div><div class="l">Has quoque, quae frontis rugas in vertice portant,</div><div style="text-indent: 5em">Excute; de rugis crimina multa cadent.</div><div class="l">Penelope iuvenum vires temptabat in arcu;</div><div style="text-indent: 5em">Qui latus argueret, corneus arcus erat.</div><div class="l">Labitur occulte fallitque volubilis aetas,</div><div style="text-indent: 5em">Ut celer admissis labitur amnis aquis.</div><div class="l">Aera nitent usu, vestis bona quaerit haberi,</div><div style="text-indent: 5em">Canescunt turpi tecta relicta situ — </div><div class="l">Forma, nisi admittas, nullo exercente senescit.</div><div style="text-indent: 5em">Nec satis effectus unus et alter habent;</div><div class="l">Certior e multis nec tam invidiosa rapina est.</div><div style="text-indent: 5em">Plena venit canis de grege praeda lupis.</div><div class="l">Ecce, quid iste tuus praeter nova carmina vates</div><div style="text-indent: 5em">Donat? amatoris milia multa leges.</div><div class="l">Ipse deus vatum palla spectabilis aurea</div><div style="text-indent: 5em">Tractat inauratae consona fila lyrae.</div><div class="l">Qui dabit, ille tibi magno sit maior Homero;</div><div style="text-indent: 5em">Crede mihi, res est ingeniosa dare.</div><div class="l">Nec tu, siquis erit capitis mercede redemptus,</div><div style="text-indent: 5em">Despice; gypsati crimen inane pedis.</div><div class="l">Nec te decipiant veteres circum atria cerae.</div><div style="text-indent: 5em">Tolle tuos tecum, pauper amator, avos!</div><div class="l">Qui, quia pulcher erit, poscet sine munere noctem,</div><div style="text-indent: 5em">Quod det, amatorem flagitet ante suum!</div><div class="l">Parcius exigito pretium, dum retia tendis,</div><div style="text-indent: 5em">Ne fugiant; captos legibus ure tuis! </div><div class="l">Nec nocuit simulatus amor; sine, credat amari,</div><div style="text-indent: 5em">Et cave ne gratis hic tibi constet amor!</div><div class="l">Saepe nega noctes. capitis modo finge dolorem,</div><div style="text-indent: 5em">Et modo, quae causas praebeat, Isis erit.</div><div class="l">Mox recipe, ut nullum patiendi colligat usum,</div><div style="text-indent: 5em">Neve relentescat saepe repulsus amor.</div><div class="l">Surda sit oranti tua ianua, laxa ferenti;</div><div style="text-indent: 5em">Audiat exclusi verba receptus amans;</div><div class="l">Et, quasi laesa prior, nonnumquam irascere laeso — </div><div style="text-indent: 5em">Vanescit culpa culpa repensa tua.</div><div class="l">Sed numquam dederis spatiosum tempus in iram:</div><div style="text-indent: 5em">Saepe simultates ira morata facit.</div><div class="l">Quin etiam discant oculi lacrimare coacti,</div><div style="text-indent: 5em">Et faciant udas illa vel ille genas;</div><div class="l">Nec, siquem falles, tu periurare timeto — </div><div style="text-indent: 5em">Commodat in lusus numina surda Venus.</div><div class="l">Servus et ad partes sollers ancilla parentur,</div><div style="text-indent: 5em">Qui doceant, apte quid tibi possit emi;</div><div class="l">Et sibi pauca rogent — multos si pauca rogabunt,</div><div style="text-indent: 5em">Postmodo de stipula grandis acervus erit.</div><div class="l">Et soror et mater, nutrix quoque carpat amantem;</div><div style="text-indent: 5em">Fit cito per multas praeda petita manus.</div><div class="l">Cum te deficient poscendi munera causae,</div><div style="text-indent: 5em">Natalem libo testificare tuum!</div><div class="l">Ne securus amet nullo rivale, caveto;</div><div style="text-indent: 5em">Non bene, si tollas proelia, durat amor.</div><div class="l">Ille viri videat toto vestigia lecto</div><div style="text-indent: 5em">Factaque lascivis livida colla notis.</div><div class="l">Munera praecipue videat, quae miserit alter.</div><div style="text-indent: 5em">Si dederit nemo, Sacra roganda Via est. </div><div class="l">Cum multa abstuleris, ut non tamen omnia donet,</div><div style="text-indent: 5em">Quod numquam reddas, commodet, ipsa roga!</div><div class="l">Lingua iuvet mentemque tegat — blandire noceque;</div><div style="text-indent: 5em">Inpia sub dulci melle venena latent.</div><div class="l">Haec si praestiteris usu mihi cognita longo,</div><div style="text-indent: 5em">Nec tulerint voces ventus et aura meas,</div><div class="l">Saepe mihi dices vivae bene, saepe rogabis,</div><div style="text-indent: 5em">Ut mea defunctae molliter ossa cubent.'</div><div class="l">Vox erat in cursu, cum me mea prodidit umbra,</div><div style="text-indent: 5em">At nostrae vix se continuere manus,</div><div class="l">Quin albam raramque comam lacrimosaque vino</div><div style="text-indent: 5em">Lumina rugosas distraherentque genas.</div><div class="l">Di tibi dent nullosque Lares inopemque senectam,</div><div style="text-indent: 5em">Et longas hiemes perpetuamque sitim!</div></div><div class="textpart" id="index.xml-body.1_div.1_div.1_div.10"><h4><span class="headingNumber">1.1.10. </span></h4><div class="l">Militat omnis amans, et habet sua castra Cupido;</div><div style="text-indent: 5em">Attice, crede mihi, militat omnis amans.</div><div class="l">Quae bello est habilis, Veneri quoque convenit aetas.</div><div style="text-indent: 5em">Turpe senex miles, turpe senilis amor.</div><div class="l">Quos petiere duces animos in milite forti,</div><div style="text-indent: 5em">Hos petit in socio bella puella viro.</div><div class="l">Pervigilant ambo; terra requiescit uterque — </div><div style="text-indent: 5em">Ille fores dominae servat, at ille ducis.</div><div class="l">Militis officium longa est via; mitte puellam,</div><div style="text-indent: 5em">Strenuus exempto fine sequetur amans. </div><div class="l">Ibit in adversos montes duplicataque nimbo</div><div style="text-indent: 5em">Flumina, congestas exteret ille nives,</div><div class="l">Nec freta pressurus tumidos causabitur Euros</div><div style="text-indent: 5em">Aptaque verrendis sidera quaeret aquis.</div><div class="l">Quis nisi vel miles vel amans et frigora noctis</div><div style="text-indent: 5em">Et denso mixtas perferet imbre nives?</div><div class="l">Mittitur infestos alter speculator in hostes;</div><div style="text-indent: 5em">In rivale oculos alter, ut hoste, tenet.</div><div class="l">Ille graves urbes, hic durae limen amicae</div><div style="text-indent: 5em">Obsidet; hic portas frangit, at ille fores.</div><div class="l">Saepe soporatos invadere profuit hostes</div><div style="text-indent: 5em">Caedere et armata vulgus inerme manu.</div><div class="l">Sic fera Threicii ceciderunt agmina Rhesi,</div><div style="text-indent: 5em">Et dominum capti deseruistis equi.</div><div class="l">Nempe maritorum somnis utuntur amantes,</div><div style="text-indent: 5em">Et sua sopitis hostibus arma movent.</div><div class="l">Custodum transire manus vigilumque catervas</div><div style="text-indent: 5em">Militis et miseri semper amantis opus.</div><div class="l">Mars dubius nec certa Venus; victique resurgunt,</div><div style="text-indent: 5em">Quosque neges umquam posse iacere, cadunt.</div><div class="l">Ergo desidiam quicumque vocabat amorem,</div><div style="text-indent: 5em">Desinat. ingenii est experientis amor.</div><div class="l">Ardet in abducta Briseide magnus Achilles — </div><div style="text-indent: 5em">Dum licet, Argeas frangite, Troes, opes!</div><div class="l">Hector ab Andromaches conplexibus ibat ad arma,</div><div style="text-indent: 5em">Et, galeam capiti quae daret, uxor erat.</div><div class="l">Summa ducum, Atrides, visa Priameide fertur</div><div style="text-indent: 5em">Maenadis effusis obstipuisse comis. </div><div class="l">Mars quoque deprensus fabrilia vincula sensit;</div><div style="text-indent: 5em">Notior in caelo fabula nulla fuit.</div><div class="l">Ipse ego segnis eram discinctaque in otia natus;</div><div style="text-indent: 5em">Mollierant animos lectus et umbra meos.</div><div class="l">Inpulit ignavum formosae cura puellae</div><div style="text-indent: 5em">Iussit et in castris aera merere suis.</div><div class="l">Inde vides agilem nocturnaque bella gerentem.</div><div style="text-indent: 5em">Qui nolet fieri desidiosus, amet!</div></div><div class="textpart" id="index.xml-body.1_div.1_div.1_div.11"><h4><span class="headingNumber">1.1.11. </span></h4><div class="l">Qualis ab Eurota Phrygiis avecta carinis</div><div style="text-indent: 5em">Coniugibus belli causa duobus erat,</div><div class="l">Qualis erat Lede, quam plumis abditus albis</div><div style="text-indent: 5em">Callidus in falsa lusit adulter ave,</div><div class="l">Qualis Amymone siccis erravit in agris,</div><div style="text-indent: 5em">Cum premeret summi verticis urna comas — </div><div class="l">Talis eras; aquilamque in te taurumque timebam,</div><div style="text-indent: 5em">Et quidquid magno de Iove fecit amor.</div><div class="l">Nunc timor omnis abest, animique resanuit error,</div><div style="text-indent: 5em">Nec facies oculos iam capit ista meos.</div><div class="l">Cur sim mutatus, quaeris? quia munera poscis.</div><div style="text-indent: 5em">Haec te non patitur causa placere mihi.</div><div class="l">Donec eras simplex, animum cum corpore amavi;</div><div style="text-indent: 5em">Nunc mentis vitio laesa figura tua est.</div><div class="l">Et puer est et nudus Amor; sine sordibus annos</div><div style="text-indent: 5em">Et nullas vestes, ut sit apertus, habet. </div><div class="l">Quid puerum Veneris pretio prostare iubetis?</div><div style="text-indent: 5em">Quo pretium condat, non habet ille sinum!</div><div class="l">Nec Venus apta feris Veneris nec filius armis — </div><div style="text-indent: 5em">Non decet inbelles aera merere deos.</div><div class="l">Stat meretrix certo cuivis mercabilis aere,</div><div style="text-indent: 5em">Et miseras iusso corpore quaerit opes;</div><div class="l">Devovet imperium tamen haec lenonis avari</div><div style="text-indent: 5em">Et, quod vos facitis sponte, coacta facit.</div><div class="l">Sumite in exemplum pecudes ratione carentes;</div><div style="text-indent: 5em">Turpe erit, ingenium mitius esse feris.</div><div class="l">Non equa munus equum, non taurum vacca poposcit;</div><div style="text-indent: 5em">Non aries placitam munere captat ovem.</div><div class="l">Sola viro mulier spoliis exultat ademptis,</div><div style="text-indent: 5em">Sola locat noctes, sola licenda venit,</div><div class="l">Et vendit quod utrumque iuvat quod uterque petebat,</div><div style="text-indent: 5em">Et pretium, quanti gaudeat ipsa, facit.</div><div class="l">Quae Venus ex aequo ventura est grata duobus,</div><div style="text-indent: 5em">Altera cur illam vendit et alter emit?</div><div class="l">Cur mihi sit damno, tibi sit lucrosa voluptas,</div><div style="text-indent: 5em">Quam socio motu femina virque ferunt?</div><div class="l">Non bene conducti vendunt periuria testes,</div><div style="text-indent: 5em">Non bene selecti iudicis arca patet.</div><div class="l">Turpe reos empta miseros defendere lingua;</div><div style="text-indent: 5em">Quod faciat magni, turpe tribunal, opes;</div><div class="l">Turpe tori reditu census augere paternos,</div><div style="text-indent: 5em">Et faciem lucro prostituisse suam.</div><div class="l">Gratia pro rebus merito debetur inemptis;</div><div style="text-indent: 5em">Pro male conducto gratia nulla toro. </div><div class="l">Omnia conductor solvit; mercede soluta</div><div style="text-indent: 5em">Non manet officio debitor ille tuo.</div><div class="l">Parcite, formosae, pretium pro nocte pacisci;</div><div style="text-indent: 5em">Non habet eventus sordida praeda bonos.</div><div class="l">Non fuit armillas tanti pepigisse Sabinas,</div><div style="text-indent: 5em">Ut premerent sacrae virginis arma caput;</div><div class="l">E quibus exierat, traiecit viscera ferro</div><div style="text-indent: 5em">Filius, et poenae causa monile fuit.</div><div class="l">Nec tamen indignum est a divite praemia posci;</div><div style="text-indent: 5em">Munera poscenti quod dare possit, habet.</div><div class="l">Carpite de plenis pendentes vitibus uvas;</div><div style="text-indent: 5em">Praebeat Alcinoi poma benignus ager!</div><div class="l">Officium pauper numeret studiumque fidemque;</div><div style="text-indent: 5em">Quod quis habet, dominae conferat omne suae.</div><div class="l">Est quoque carminibus meritas celebrare puellas</div><div style="text-indent: 5em">Dos mea; quam volui, nota fit arte mea.</div><div class="l">Scindentur vestes, gemmae frangentur et aurum;</div><div style="text-indent: 5em">Carmina quam tribuent, fama perennis erit.</div><div class="l">Nec dare, sed pretium posci dedignor et odi;</div><div style="text-indent: 5em">Quod nego poscenti, desine velle, dabo!</div></div><div class="textpart" id="index.xml-body.1_div.1_div.1_div.12"><h4><span class="headingNumber">1.1.12. </span></h4><div class="l">Colligere incertos et in ordine ponere crines</div><div style="text-indent: 5em">Docta neque ancillas inter habenda Nape, </div><div class="l">Inque ministeriis furtivae cognita noctis</div><div style="text-indent: 5em">Utilis et dandis ingeniosa notis</div><div class="l">Saepe venire ad me dubitantem hortata Corinnam,</div><div style="text-indent: 5em">Saepe laboranti fida reperta mihi — </div><div class="l">Accipe et ad dominam peraratas mane tabellas</div><div style="text-indent: 5em">Perfer et obstantes sedula pelle moras!</div><div class="l">Nec silicum venae nec durum in pectore ferrum,</div><div style="text-indent: 5em">Nec tibi simplicitas ordine maior adest.</div><div class="l">Credibile est et te sensisse Cupidinis arcus — </div><div style="text-indent: 5em">In me militiae signa tuere tuae!</div><div class="l">Si quaeret quid agam, spe noctis vivere dices;</div><div style="text-indent: 5em">Cetera fert blanda cera notata manu.</div><div class="l">Dum loquor, hora fugit. vacuae bene redde tabellas,</div><div style="text-indent: 5em">Verum continuo fac tamen illa legat.</div><div class="l">Adspicias oculos mando frontemque legentis;</div><div style="text-indent: 5em">Et tacito vultu scire futura licet.</div><div class="l">Nec mora, perlectis rescribat multa, iubeto;</div><div style="text-indent: 5em">Odi, cum late splendida cera vacat.</div><div class="l">Conprimat ordinibus versus, oculosque moretur</div><div style="text-indent: 5em">Margine in extremo littera rasa meos.</div><div class="l">Quid digitos opus est graphio lassare tenendo?</div><div style="text-indent: 5em">Hoc habeat scriptum tota tabella 'veni!'</div><div class="l">Non ego victrices lauro redimire tabellas</div><div style="text-indent: 5em">Nec Veneris media ponere in aede morer.</div><div class="l">Subscribam: 'Veneri fidas sibi Naso ministras</div><div style="text-indent: 5em">Dedicat, at nuper vile fuistis acer.'</div></div><div class="textpart" id="index.xml-body.1_div.1_div.1_div.13"><h4><span class="headingNumber">1.1.13. </span></h4><div class="l">Flete meos casus — tristes rediere tabellae</div><div style="text-indent: 5em">Infelix hodie littera posse negat.</div><div class="l">Omina sunt aliquid; modo cum discedere vellet,</div><div style="text-indent: 5em">Ad limen digitos restitit icta Nape.</div><div class="l">Missa foras iterum limen transire memento</div><div style="text-indent: 5em">Cautius atque alte sobria ferre pedem!</div><div class="l">Ite hinc, difficiles, funebria ligna, tabellae,</div><div style="text-indent: 5em">Tuque, negaturis cera referta notis! — </div><div class="l">Quam, puto, de longae collectam flore cicutae</div><div style="text-indent: 5em">Melle sub infami Corsica misit apis.</div><div class="l">At tamquam minio penitus medicata rubebas — </div><div style="text-indent: 5em">Ille color vere sanguinolentus erat.</div><div class="l">Proiectae triviis iaceatis, inutile lignum,</div><div style="text-indent: 5em">Vosque rotae frangat praetereuntis onus!</div><div class="l">Illum etiam, qui vos ex arbore vertit in usum,</div><div style="text-indent: 5em">Convincam puras non habuisse manus.</div><div class="l">Praebuit illa arbor misero suspendia collo,</div><div style="text-indent: 5em">Carnifici diras praebuit illa cruces;</div><div class="l">Illa dedit turpes raucis bubonibus umbras,</div><div style="text-indent: 5em">Vulturis in ramis et strigis ova tulit.</div><div class="l">His ego commisi nostros insanus amores</div><div style="text-indent: 5em">Molliaque ad dominam verba ferenda dedi?</div><div class="l">Aptius hae capiant vadimonia garrula cerae,</div><div style="text-indent: 5em">Quas aliquis duro cognitor ore legat;</div><div class="l">Inter ephemeridas melius tabulasque iacerent,</div><div style="text-indent: 5em">In quibus absumptas fleret avarus opes. </div><div class="l">Ergo ego vos rebus duplices pro nomine sensi.</div><div style="text-indent: 5em">Auspicii numerus non erat ipse boni.</div><div class="l">Quid precer iratus, nisi vos cariosa senectus</div><div style="text-indent: 5em">Rodat, et inmundo cera sit alba situ?</div></div><div class="textpart" id="index.xml-body.1_div.1_div.1_div.14"><h4><span class="headingNumber">1.1.14. </span></h4><div class="l">Iam super oceanum venit a seniore marito</div><div style="text-indent: 5em">Flava pruinoso quae vehit axe diem.</div><div class="l">'Quo properas, Aurora? mane! — sic Memnonis umbris</div><div style="text-indent: 5em">Annua sollemni caede parentet avis!</div><div class="l">Nunc iuvat in teneris dominae iacuisse lacertis;</div><div style="text-indent: 5em">Si quando, lateri nunc bene iuncta meo est.</div><div class="l">Nunc etiam somni pingues et frigidus aer,</div><div style="text-indent: 5em">Et liquidum tenui gutture cantat avis.</div><div class="l">Quo properas, ingrata viris, ingrata puellis?</div><div style="text-indent: 5em">Roscida purpurea supprime lora manu!</div><div class="l">Ante tuos ortus melius sua sidera servat</div><div style="text-indent: 5em">Navita nec media nescius errat aqua;</div><div class="l">Te surgit quamvis lassus veniente viator,</div><div style="text-indent: 5em">Et miles saevas aptat ad arma manus.</div><div class="l">Prima bidente vides oneratos arva colentes;</div><div style="text-indent: 5em">Prima vocas tardos sub iuga panda boves.</div><div class="l">Tu pueros somno fraudas tradisque magistris,</div><div style="text-indent: 5em">Ut subeant tenerae verbera saeva manus; </div><div class="l">Atque vades sponsum stultos ante Atria mittis,</div><div style="text-indent: 5em">Unius ut verbi grandia damna ferant.</div><div class="l">Nec tu consulto, nec tu iucunda diserto;</div><div style="text-indent: 5em">Cogitur ad lites surgere uterque novas.</div><div class="l">Tu, cum feminei possint cessare labores,</div><div style="text-indent: 5em">Lanificam revocas ad sua pensa manum.</div><div class="l">Omnia perpeterer — sed surgere mane puellas,</div><div style="text-indent: 5em">Quis nisi cui non est ulla puella ferat?</div><div class="l">Optavi quotiens, ne nox tibi cedere vellet,</div><div style="text-indent: 5em">Ne fugerent vultus sidera mota tuos!</div><div class="l">Optavi quotiens, aut ventus frangeret axem,</div><div style="text-indent: 5em">Aut caderet spissa nube retentus equus!</div><div class="l">Invida, quo properas? quod erat tibi filius ater,</div><div style="text-indent: 5em">Materni fuerat pectoris ille color.</div><div class="l">Tithono vellem de te narrare liceret;</div><div style="text-indent: 5em">Fabula non caelo turpior ulla foret.</div><div class="l">Illum dum refugis, longo quia grandior aevo,</div><div style="text-indent: 5em">Surgis ad invisas a sene mane rotas.</div><div class="l">At si, quem mavis, Cephalum conplexa teneres,</div><div style="text-indent: 5em">Clamares: "lente currite, noctis equi!"</div><div class="l">Cur ego plectar amans, si vir tibi marcet ab annis?</div><div style="text-indent: 5em">Num me nupsisti conciliante seni?</div><div class="l">Adspice, quot somnos iuveni donarit amato</div><div style="text-indent: 5em">Luna! — neque illius forma secunda tuae.</div><div class="l">Ipse deum genitor, ne te tam saepe videret,</div><div style="text-indent: 5em">Commisit noctes in sua vota duas.' </div><div class="l">Iurgia finieram. scires audisse: rubebat — </div><div style="text-indent: 5em">Nec tamen adsueto tardius orta dies!</div></div><div class="textpart" id="index.xml-body.1_div.1_div.1_div.15"><h4><span class="headingNumber">1.1.15. </span></h4><div class="l">Dicebam 'medicare tuos desiste capillos!'</div><div style="text-indent: 5em">Tingere quam possis, iam tibi nulla coma est.</div><div class="l">At si passa fores, quid erat spatiosius illis?</div><div style="text-indent: 5em">Contigerant imum, qua patet usque, latus.</div><div class="l">Quid, quod erant tenues, et quos ornare timeres?</div><div style="text-indent: 5em">Vela colorati qualia Seres habent,</div><div class="l">Vel pede quod gracili deducit aranea filum,</div><div style="text-indent: 5em">Cum leve deserta sub trabe nectit opus.</div><div class="l">Nec tamen ater erat nec erat tamen aureus ille,</div><div style="text-indent: 5em">Sed, quamvis neuter, mixtus uterque color — </div><div class="l">Qualem clivosae madidis in vallibus Idae</div><div style="text-indent: 5em">Ardua derepto cortice cedrus habet.</div><div class="l">Adde, quod et dociles et centum flexibus apti</div><div style="text-indent: 5em">Et tibi nullius causa doloris erant.</div><div class="l">Non acus abrupit, non vallum pectinis illos.</div><div style="text-indent: 5em">Ornatrix tuto corpore semper erat;</div><div class="l">Ante meos saepe est oculos ornata nec umquam</div><div style="text-indent: 5em">Bracchia derepta saucia fecit acu.</div><div class="l">Saepe etiam nondum digestis mane capillis</div><div style="text-indent: 5em">Purpureo iacuit semisupina toro.</div><div class="l">Tum quoque erat neclecta decens, ut Threcia Bacche,</div><div style="text-indent: 5em">Cum temere in viridi gramine lassa iacet.</div><div class="l">Cum graciles essent tamen et lanuginis instar,</div><div style="text-indent: 5em">Heu, male vexatae quanta tulere comae! </div><div class="l">Quam se praebuerunt ferro patienter et igni,</div><div style="text-indent: 5em">Ut fieret torto nexilis orbe sinus!</div><div class="l">Clamabam: 'scelus est istos, scelus urere crines!</div><div style="text-indent: 5em">Sponte decent; capiti, ferrea, parce tuo!</div><div class="l">Vim procul hinc remove! non est, qui debeat uri;</div><div style="text-indent: 5em">Erudit admotas ipse capillus acus.'</div><div class="l">Formosae periere comae — quas vellet Apollo,</div><div style="text-indent: 5em">Quas vellet capiti Bacchus inesse suo!</div><div class="l">Illis contulerim, quas quondam nuda Dione</div><div style="text-indent: 5em">Pingitur umenti sustinuisse manu.</div><div class="l">Quid male dispositos quereris periisse capillos?</div><div style="text-indent: 5em">Quid speculum maesta ponis, inepta, manu?</div><div class="l">Non bene consuetis a te spectaris ocellis;</div><div style="text-indent: 5em">Ut placeas, debes inmemor esse tui.</div><div class="l">Non te cantatae laeserunt paelicis herbae,</div><div style="text-indent: 5em">Non anus Haemonia perfida lavit aqua;</div><div class="l">Nec tibi vis morbi nocuit — procul omen abesto! — </div><div style="text-indent: 5em">Nec minuit densas invida lingua comas.</div><div class="l">Facta manu culpaque tua dispendia sentis;</div><div style="text-indent: 5em">Ipsa dabas capiti mixta venena tuo.</div><div class="l">Nunc tibi captivos mittet Germania crines;</div><div style="text-indent: 5em">Tuta triumphatae munere gentis eris.</div><div class="l">O quam saepe comas aliquo mirante rubebis,</div><div style="text-indent: 5em">Et dices: 'empta nunc ego merce probor,</div><div class="l">Nescio quam pro me laudat nunc iste Sygambram.</div><div style="text-indent: 5em">Fama tamen memini cum fuit ista mea.' </div><div class="l">Me miserum! lacrimas male continet oraque dextra</div><div style="text-indent: 5em">Protegit ingenuas picta rubore genas.</div><div class="l">Sustinet antiquos gremio spectatque capillos,</div><div style="text-indent: 5em">Ei mihi, non illo munera digna loco!</div><div class="l">Collige cum vultu mentem! reparabile damnum est.</div><div style="text-indent: 5em">Postmodo nativa conspiciere coma.</div></div><div class="textpart" id="index.xml-body.1_div.1_div.1_div.16"><h4><span class="headingNumber">1.1.16. </span></h4><div class="l">Quid mihi Livor edax, ignavos obicis annos,</div><div style="text-indent: 5em">Ingeniique vocas carmen inertis opus;</div><div class="l">Non me more patrum, dum strenua sustinet aetas,</div><div style="text-indent: 5em">Praemia militiae pulverulenta sequi,</div><div class="l">Nec me verbosas leges ediscere nec me</div><div style="text-indent: 5em">Ingrato vocem prostituisse foro?</div><div class="l">Mortale est, quod quaeris, opus. mihi fama perennis</div><div style="text-indent: 5em">Quaeritur, in toto semper ut orbe canar.</div><div class="l">Vivet Maeonides, Tenedos dum stabit et Ide,</div><div style="text-indent: 5em">Dum rapidas Simois in mare volvet aquas;</div><div class="l">Vivet et Ascraeus, dum mustis uva tumebit,</div><div style="text-indent: 5em">Dum cadet incurva falce resecta Ceres.</div><div class="l">Battiades semper toto cantabitur orbe;</div><div style="text-indent: 5em">Quamvis ingenio non valet, arte valet.</div><div class="l">Nulla Sophocleo veniet iactura cothurno;</div><div style="text-indent: 5em">Cum sole et luna semper Aratus erit;</div><div class="l">Dum fallax servus, durus pater, inproba lena</div><div style="text-indent: 5em">Vivent et meretrix blanda, Menandros erit; </div><div class="l">Ennius arte carens animosique Accius oris</div><div style="text-indent: 5em">Casurum nullo tempore nomen habent.</div><div class="l">Varronem primamque ratem quae nesciet aetas,</div><div style="text-indent: 5em">Aureaque Aesonio terga petita duci?</div><div class="l">Carmina sublimis tunc sunt peritura Lucreti,</div><div style="text-indent: 5em">Exitio terras cum dabit una dies;</div><div class="l">Tityrus et segetes Aeneiaque arma legentur,</div><div style="text-indent: 5em">Roma triumphati dum caput orbis erit;</div><div class="l">Donec erunt ignes arcusque Cupidinis arma,</div><div style="text-indent: 5em">Discentur numeri, culte Tibulle, tui;</div><div class="l">Gallus et Hesperiis et Gallus notus Eois,</div><div style="text-indent: 5em">Et sua cum Gallo nota Lycoris erit.</div><div class="l">Ergo, cum silices, cum dens patientis aratri</div><div style="text-indent: 5em">Depereant aevo, carmina morte carent.</div><div class="l">Cedant carminibus reges regumque triumphi,</div><div style="text-indent: 5em">Cedat et auriferi ripa benigna Tagi!</div><div class="l">Vilia miretur vulgus; mihi flavus Apollo</div><div style="text-indent: 5em">Pocula Castalia plena ministret aqua,</div><div class="l">Sustineamque coma metuentem frigora myrtum,</div><div style="text-indent: 5em">Atque a sollicito multus amante legar!</div><div class="l">Pascitur in vivis Livor; post fata quiescit,</div><div style="text-indent: 5em">Cum suus ex merito quemque tuetur honos.</div><div class="l">Ergo etiam cum me supremus adederit ignis,</div><div style="text-indent: 5em">Vivam, parsque mei multa superstes erit. </div></div></div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head">Liber secundus</span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span></h4><div class="l">Hoc quoque conposui Paelignis natus aquosis,</div><div style="text-indent: 5em">Ille ego nequitiae Naso poeta meae.</div><div class="l">Hoc quoque iussit Amor — procul hinc, procul este, severae!</div><div style="text-indent: 5em">Non estis teneris apta theatra modis.</div><div class="l">Me legat in sponsi facie non frigida virgo,</div><div style="text-indent: 5em">Et rudis ignoto tactus amore puer;</div><div class="l">Atque aliquis iuvenum quo nunc ego saucius arcu</div><div style="text-indent: 5em">Agnoscat flammae conscia signa suae,</div><div class="l">Miratusque diu 'quo' dicat 'ab indice doctus</div><div style="text-indent: 5em">Conposuit casus iste poeta meos?'</div><div class="l">Ausus eram, memini, caelestia dicere bella</div><div style="text-indent: 5em">Centimanumque Gyen — et satis oris erat — </div><div class="l">Cum male se Tellus ulta est, ingestaque Olympo</div><div style="text-indent: 5em">Ardua devexum Pelion Ossa tulit.</div><div class="l">In manibus nimbos et cum Iove fulmen habebam,</div><div style="text-indent: 5em">Quod bene pro caelo mitteret ille suo — </div><div class="l">Clausit amica fores! ego cum Iove fulmen omisi;</div><div style="text-indent: 5em">Excidit ingenio Iuppiter ipse meo.</div><div class="l">Iuppiter, ignoscas! nil me tua tela iuvabant;</div><div style="text-indent: 5em">Clausa tuo maius ianua fulmen habet. </div><div class="l">Blanditias elegosque levis, mea tela, resumpsi;</div><div style="text-indent: 5em">Mollierunt duras lenia verba fores.</div><div class="l">Carmina sanguineae deducunt cornua lunae,</div><div style="text-indent: 5em">Et revocant niveos solis euntis equos;</div><div class="l">Carmine dissiliunt abruptis faucibus angues,</div><div style="text-indent: 5em">Inque suos fontes versa recurrit aqua.</div><div class="l">Carminibus cessere fores, insertaque posti,</div><div style="text-indent: 5em">Quamvis robur erat, carmine victa sera est.</div><div class="l">Quid mihi profuerit velox cantatus Achilles?</div><div style="text-indent: 5em">Quid pro me Atrides alter et alter agent,</div><div class="l">Quique tot errando, quot bello, perdidit annos,</div><div style="text-indent: 5em">Raptus et Haemoniis flebilis Hector equis?</div><div class="l">At facie tenerae laudata saepe puellae,</div><div style="text-indent: 5em">Ad vatem, pretium carminis, ipsa venit.</div><div class="l">Magna datur merces! heroum clara valete</div><div style="text-indent: 5em">Nomina; non apta est gratia vestra mihi!</div><div class="l">Ad mea formosos vultus adhibete, puellae,</div><div style="text-indent: 5em">Carmina, purpureus quae mihi dictat Amor!</div></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span></h4><div class="l">Quem penes est dominam servandi cura, Bagoa,</div><div style="text-indent: 5em">Dum perago tecum pauca, sed apta, vaca.</div><div class="l">Hesterna vidi spatiantem luce puellam</div><div style="text-indent: 5em">Illa, quae Danai porticus agmen habet.</div><div class="l">Protinus, ut placuit, misi scriptoque rogavi.</div><div style="text-indent: 5em">Rescripsit trepida 'non licet!' illa manu; </div><div class="l">Et, cur non liceat, quaerenti reddita causa est,</div><div style="text-indent: 5em">Quod nimium dominae cura molesta tua est.</div><div class="l">Si sapis, o custos, odium, mihi crede, mereri</div><div style="text-indent: 5em">Desine; quem metuit quisque, perisse cupit.</div><div class="l">Vir quoque non sapiens; quid enim servare laboret,</div><div style="text-indent: 5em">Unde nihil, quamvis non tueare, perit?</div><div class="l">Sed gerat ille suo morem furiosus amori</div><div style="text-indent: 5em">Et castum, multis quod placet, esse putet;</div><div class="l">Huic furtiva tuo libertas munere detur,</div><div style="text-indent: 5em">Quam dederis illi, reddat ut illa tibi.</div><div class="l">Conscius esse velis — domina est obnoxia servo;</div><div style="text-indent: 5em">Conscius esse times — dissimulare licet.</div><div class="l">Scripta leget secum — matrem misisse putato!</div><div style="text-indent: 5em">Venerit ignotus — postmodo notus erit.</div><div class="l">Ibit ad adfectam, quae non languebit, amicam:</div><div style="text-indent: 5em">Visat! iudiciis aegra sit illa tuis.</div><div class="l">Si faciet tarde, ne te mora longa fatiget,</div><div style="text-indent: 5em">Inposita gremio stertere fronte potes.</div><div class="l">Nec tu, linigeram fieri quid possit ad Isim,</div><div style="text-indent: 5em">Quaesieris nec tu curva theatra time!</div><div class="l">Conscius adsiduos commissi tollet honores — </div><div style="text-indent: 5em">Quis minor est autem quam tacuisse labor?</div><div class="l">Ille placet versatque domum neque verbera sentit;</div><div style="text-indent: 5em">Ille potens — alii, sordida turba, iacent.</div><div class="l">Huic, verae ut lateant causae, finguntur inanes;</div><div style="text-indent: 5em">Atque ambo domini, quod probat una, probant.</div><div class="l">Cum bene vir traxit vultum rugasque coegit,</div><div style="text-indent: 5em">Quod voluit fieri blanda puella, facit. </div><div class="l">Sed tamen interdum tecum quoque iurgia nectat,</div><div style="text-indent: 5em">Et simulet lacrimas carnificemque vocet.</div><div class="l">Tu contra obiciens, quae tuto diluat illa,</div><div style="text-indent: 5em">Et veris falso crimine deme fidem.</div><div class="l">Sic tibi semper honos, sic alta peculia crescent.</div><div style="text-indent: 5em">Haec fac, in exiguo tempore liber eris.</div><div class="l">Adspicis indicibus nexas per colla catenas?</div><div style="text-indent: 5em">Squalidus orba fide pectora carcer habet.</div><div class="l">Quaerit aquas in aquis et poma fugacia captat</div><div style="text-indent: 5em">Tantalus — hoc illi garrula lingua dedit.</div><div class="l">Dum nimium servat custos Iunonius Io,</div><div style="text-indent: 5em">Ante suos annos occidit; illa dea est!</div><div class="l">Vidi ego conpedibus liventia crura gerentem,</div><div style="text-indent: 5em">Unde vir incestum scire coactus erat.</div><div class="l">Poena minor merito. nocuit mala lingua duobus;</div><div style="text-indent: 5em">Vir doluit, famae damna puella tulit.</div><div class="l">Crede mihi, nulli sunt crimina grata marito,</div><div style="text-indent: 5em">Nec quemquam, quamvis audiat, illa iuvant.</div><div class="l">Seu tepet, indicium securas prodis ad aures;</div><div style="text-indent: 5em">Sive amat, officio fit miser ille tuo.</div><div class="l">Culpa nec ex facili quamvis manifesta probatur;</div><div style="text-indent: 5em">Iudicis illa sui tuta favore venit.</div><div class="l">Viderit ipse licet, credet tamen ille neganti</div><div style="text-indent: 5em">Damnabitque oculos et sibi verba dabit.</div><div class="l">Adspiciat dominae lacrimas, plorabit et ipse,</div><div style="text-indent: 5em">Et dicet: 'poenas garrulus iste dabit!'</div><div class="l">Quid dispar certamen inis? tibi verbera victo</div><div style="text-indent: 5em">Adsunt, in gremio iudicis illa sedet. </div><div class="l">Non scelus adgredimur, non ad miscenda coimus</div><div style="text-indent: 5em">Toxica, non stricto fulminat ense manus.</div><div class="l">Quaerimus, ut tuto per te possimus amare.</div><div style="text-indent: 5em">Quid precibus nostris mollius esse potest?</div></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span></h4><div class="l">Ei mihi, quod dominam nec vir nec femina servas</div><div style="text-indent: 5em">Mutua nec Veneris gaudia nosse potes!</div><div class="l">Qui primus pueris genitalia membra recidit,</div><div style="text-indent: 5em">Vulnera quae fecit, debuit ipse pati.</div><div class="l">Mollis in obsequium facilisque rogantibus esses,</div><div style="text-indent: 5em">Si tuus in quavis praetepuisset amor.</div><div class="l">Non tu natus equo, non fortibus utilis armis;</div><div style="text-indent: 5em">Bellica non dextrae convenit hasta tuae.</div><div class="l">Ista mares tractent; tu spes depone viriles.</div><div style="text-indent: 5em">Sunt tibi cum domina signa ferenda tua.</div><div class="l">Hanc inple meritis, huius tibi gratia prosit;</div><div style="text-indent: 5em">Si careas illa, quis tuus usus erit?</div><div class="l">Est etiam facies, sunt apti lusibus anni;</div><div style="text-indent: 5em">Indigna est pigro forma perire situ.</div><div class="l">Fallere te potuit, quamvis habeare molestus;</div><div style="text-indent: 5em">Non caret effectu, quod voluere duo.</div><div class="l">Aptius ut fuerit precibus temptasse, rogamus,</div><div style="text-indent: 5em">Dum bene ponendi munera tempus habes. </div></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span></h4><div class="l">Non ego mendosos ausim defendere mores</div><div style="text-indent: 5em">Falsaque pro vitiis arma movere meis.</div><div class="l">Confiteor — siquid prodest delicta fateri;</div><div style="text-indent: 5em">In mea nunc demens crimina fassus eo.</div><div class="l">Odi, nec possum, cupiens, non esse quod odi;</div><div style="text-indent: 5em">Heu, quam quae studeas ponere ferre grave est!</div><div class="l">Nam desunt vires ad me mihi iusque regendum;</div><div style="text-indent: 5em">Auferor ut rapida concita puppis aqua.</div><div class="l">Non est certa meos quae forma invitet amores — </div><div style="text-indent: 5em">Centum sunt causae, cur ego semper amem.</div><div class="l">Sive aliqua est oculos in humum deiecta modestos,</div><div style="text-indent: 5em">Uror, et insidiae sunt pudor ille meae;</div><div class="l">Sive procax aliqua est, capior, quia rustica non est,</div><div style="text-indent: 5em">Spemque dat in molli mobilis esse toro.</div><div class="l">Aspera si visa est rigidasque imitata Sabinas,</div><div style="text-indent: 5em">Velle, sed ex alto dissimulare puto.</div><div class="l">Sive es docta, places raras dotata per artes;</div><div style="text-indent: 5em">Sive rudis, placita es simplicitate tua.</div><div class="l">Est, quae Callimachi prae nostris rustica dicat</div><div style="text-indent: 5em">Carmina — cui placeo, protinus ipsa placet.</div><div class="l">Est etiam, quae me vatem et mea carmina culpet — </div><div style="text-indent: 5em">Culpantis cupiam sustinuisse femur.</div><div class="l">Molliter incedit — motu capit; altera dura est — </div><div style="text-indent: 5em">At poterit tacto mollior esse viro.</div><div class="l">Haec quia dulce canit flectitque facillima vocem,</div><div style="text-indent: 5em">Oscula cantanti rapta dedisse velim; </div><div class="l">Haec querulas habili percurrit pollice chordas — </div><div style="text-indent: 5em">Tam doctas quis non possit amare manus?</div><div class="l">Illa placet gestu numerosaque bracchia ducit</div><div style="text-indent: 5em">Et tenerum molli torquet ab arte latus — </div><div class="l">Ut taceam de me, qui causa tangor ab omni,</div><div style="text-indent: 5em">Illic Hippolytum pone, Priapus erit!</div><div class="l">Tu, quia tam longa es, veteres heroidas aequas</div><div style="text-indent: 5em">Et potes in toto multa iacere toro.</div><div class="l">Haec habilis brevitate sua est. corrumpor utraque;</div><div style="text-indent: 5em">Conveniunt voto longa brevisque meo.</div><div class="l">Non est culta — subit, quid cultae accedere possit;</div><div style="text-indent: 5em">Ornata est — dotes exhibet ipsa suas.</div><div class="l">Candida me capiet, capiet me flava puella,</div><div style="text-indent: 5em">Est etiam in fusco grata colore Venus.</div><div class="l">Seu pendent nivea pulli cervice capilli,</div><div style="text-indent: 5em">Leda fuit nigra conspicienda coma;</div><div class="l">Seu flavent, placuit croceis Aurora capillis.</div><div style="text-indent: 5em">Omnibus historiis se meus aptat amor.</div><div class="l">Me nova sollicitat, me tangit serior aetas;</div><div style="text-indent: 5em">Haec melior, specie corporis illa placet.</div><div class="l">Denique quas tota quisquam probet urbe puellas,</div><div style="text-indent: 5em">Noster in has omnis ambitiosus amor.</div></div><div class="textpart" id="index.xml-body.1_div.1_div.2_div.5"><h4><span class="headingNumber">1.2.5. </span></h4><div class="l">Nullus amor tanti est — abeas, pharetrate Cupido! — </div><div style="text-indent: 5em">Ut mihi sint totiens maxima vota mori. </div><div class="l">Vota mori mea sunt, cum te peccasse recordor,</div><div style="text-indent: 5em">O mihi perpetuum nata puella malum!</div><div class="l">Non male deletae nudant tua facta tabellae,</div><div style="text-indent: 5em">Nec data furtive munera crimen habent.</div><div class="l">O utinam arguerem sic, ut non vincere possem!</div><div style="text-indent: 5em">Me miserum! quare tam bona causa mea est?</div><div class="l">Felix, qui quod amat defendere fortiter audet,</div><div style="text-indent: 5em">Cui sua 'non feci!' dicere amica potest.</div><div class="l">Ferreus est nimiumque suo favet ille dolori,</div><div style="text-indent: 5em">Cui petitur victa palma cruenta rea.</div><div class="l">Ipse miser vidi, cum me dormire putares,</div><div style="text-indent: 5em">Sobrius adposito crimina vestra mero.</div><div class="l">Multa supercilio vidi vibrante loquentes;</div><div style="text-indent: 5em">Nutibus in vestris pars bona vocis erat.</div><div class="l">Non oculi tacuere tui, conscriptaque vino</div><div style="text-indent: 5em">Mensa, nec in digitis littera nulla fuit.</div><div class="l">Sermonem agnovi, quod non videatur, agentem</div><div style="text-indent: 5em">Verbaque pro certis iussa valere notis.</div><div class="l">Iamque frequens ierat mensa conviva relicta;</div><div style="text-indent: 5em">Conpositi iuvenes unus et alter erant.</div><div class="l">Inproba tum vero iungentes oscula vidi — </div><div style="text-indent: 5em">Illa mihi lingua nexa fuisse liquet — </div><div class="l">Qualia non fratri tulerit germana severo,</div><div style="text-indent: 5em">Sed tulerit cupido mollis amica viro;</div><div class="l">Qualia credibile est non Phoebo ferre Dianam,</div><div style="text-indent: 5em">Sed Venerem Marti saepe tulisse suo.</div><div class="l">'Quid facis?' exclamo, 'quo nunc mea gaudia differs?</div><div style="text-indent: 5em">Iniciam dominas in mea iura manus! </div><div class="l">Haec tibi sunt mecum, mihi sunt communia tecum — </div><div style="text-indent: 5em">In bona cur quisquam tertius ista venit?'</div><div class="l">Haec ego, quaeque dolor linguae dictavit; at illi</div><div style="text-indent: 5em">Conscia purpureus venit in ora pudor,</div><div class="l">Quale coloratum Tithoni coniuge caelum</div><div style="text-indent: 5em">Subrubet, aut sponso visa puella novo;</div><div class="l">Quale rosae fulgent inter sua lilia mixtae,</div><div style="text-indent: 5em">Aut ubi cantatis Luna laborat equis,</div><div class="l">Aut quod, ne longis flavescere possit ab annis,</div><div style="text-indent: 5em">Maeonis Assyrium femina tinxit ebur.</div><div class="l">Hic erat aut alicui color ille simillimus horum,</div><div style="text-indent: 5em">Et numquam visu pulchrior illa fuit.</div><div class="l">Spectabat terram — terram spectare decebat;</div><div style="text-indent: 5em">Maesta erat in vultu — maesta decenter erat.</div><div class="l">Sicut erant, et erant culti, laniare capillos</div><div style="text-indent: 5em">Et fuit in teneras impetus ire genas — </div><div class="l">Ut faciem vidi, fortes cecidere lacerti;</div><div style="text-indent: 5em">Defensa est armis nostra puella suis.</div><div class="l">Qui modo saevus eram, supplex ultroque rogavi,</div><div style="text-indent: 5em">Oscula ne nobis deteriora daret.</div><div class="l">Risit et ex animo dedit optima — qualia possent</div><div style="text-indent: 5em">Excutere irato tela trisulca Iovi;</div><div class="l">Torqueor infelix, ne tam bona senserit alter,</div><div style="text-indent: 5em">Et volo non ex hac illa fuisse nota.</div><div class="l">Haec quoque, quam docui, multo meliora fuerunt,</div><div style="text-indent: 5em">Et quiddam visa est addidicisse novi.</div><div class="l">Quod nimium placuere, malum est, quod tota labellis</div><div style="text-indent: 5em">Lingua tua est nostris, nostra recepta tuis.</div><div class="l">Nec tamen hoc unum doleo — non oscula tantum</div><div style="text-indent: 5em">Iuncta queror, quamvis haec quoque iuncta queror;</div><div class="l">Illa nisi in lecto nusquam potuere doceri.</div><div style="text-indent: 5em">Nescio quis pretium grande magister habet. </div></div><div class="textpart" id="index.xml-body.1_div.1_div.2_div.6"><h4><span class="headingNumber">1.2.6. </span></h4><div class="l">Psittacus, Eois imitatrix ales ab Indis,</div><div style="text-indent: 5em">Occidit — exequias ite frequenter, aves!</div><div class="l">Ite, piae volucres, et plangite pectora pinnis</div><div style="text-indent: 5em">Et rigido teneras ungue notate genas;</div><div class="l">Horrida pro maestis lanietur pluma capillis,</div><div style="text-indent: 5em">Pro longa resonent carmina vestra tuba!</div><div class="l">Quod scelus Ismarii quereris, Philomela, tyranni,</div><div style="text-indent: 5em">Expleta est annis ista querela suis;</div><div class="l">Alitis in rarae miserum devertere funus — </div><div style="text-indent: 5em">Magna, sed antiqua est causa doloris Itys.</div><div class="l">Omnes, quae liquido libratis in aere cursus,</div><div style="text-indent: 5em">Tu tamen ante alios, turtur amice, dole!</div><div class="l">Plena fuit vobis omni concordia vita,</div><div style="text-indent: 5em">Et stetit ad finem longa tenaxque fides.</div><div class="l">Quod fuit Argolico iuvenis Phoceus Orestae,</div><div style="text-indent: 5em">Hoc tibi, dum licuit, psittace, turtur erat.</div><div class="l">Quid tamen ista fides, quid rari forma coloris,</div><div style="text-indent: 5em">Quid vox mutandis ingeniosa sonis,</div><div class="l">Quid iuvat, ut datus es, nostrae placuisse puellae? — </div><div style="text-indent: 5em">Infelix, avium gloria, nempe iaces!</div><div class="l">Tu poteras fragiles pinnis hebetare zmaragdos</div><div style="text-indent: 5em">Tincta gerens rubro Punica rostra croco.</div><div class="l">Non fuit in terris vocum simulantior ales — </div><div style="text-indent: 5em">Reddebas blaeso tam bene verba sono!</div><div class="l">Raptus es invidia — non tu fera bella movebas;</div><div style="text-indent: 5em">Garrulus et placidae pacis amator eras. </div><div class="l">Ecce, coturnices inter sua proelia vivunt;</div><div style="text-indent: 5em">Forsitan et fiunt inde frequenter anus.</div><div class="l">Plenus eras minimo, nec prae sermonis amore</div><div style="text-indent: 5em">In multos poteras ora vacare cibos.</div><div class="l">Nux erat esca tibi, causaeque papavera somni,</div><div style="text-indent: 5em">Pellebatque sitim simplicis umor aquae.</div><div class="l">Vivit edax vultur ducensque per aera gyros</div><div style="text-indent: 5em">Miluus et pluviae graculus auctor aquae;</div><div class="l">Vivit et armiferae cornix invisa Minervae — </div><div style="text-indent: 5em">Illa quidem saeclis vix moritura novem;</div><div class="l">Occidit illa loquax humanae vocis imago,</div><div style="text-indent: 5em">Psittacus, extremo munus ab orbe datum!</div><div class="l">Optima prima fere manibus rapiuntur avaris;</div><div style="text-indent: 5em">Inplentur numeris deteriora suis.</div><div class="l">Tristia Phylacidae Thersites funera vidit,</div><div style="text-indent: 5em">Iamque cinis vivis fratribus Hector erat.</div><div class="l">Quid referam timidae pro te pia vota puellae — </div><div style="text-indent: 5em">Vota procelloso per mare rapta Noto?</div><div class="l">Septima lux venit non exhibitura sequentem,</div><div style="text-indent: 5em">Et stabat vacuo iam tibi Parca colo.</div><div class="l">Nec tamen ignavo stupuerunt verba palato;</div><div style="text-indent: 5em">Clamavit moriens lingua: 'Corinna, vale!'</div><div class="l">Colle sub Elysio nigra nemus ilice frondet,</div><div style="text-indent: 5em">Udaque perpetuo gramine terra viret.</div><div class="l">Siqua fides dubiis, volucrum locus ille piarum</div><div style="text-indent: 5em">Dicitur, obscenae quo prohibentur aves.</div><div class="l">Illic innocui late pascuntur olores</div><div style="text-indent: 5em">Et vivax phoenix, unica semper avis;</div><div class="l">Explicat ipsa suas ales Iunonia pinnas,</div><div style="text-indent: 5em">Oscula dat cupido blanda columba mari. </div><div class="l">Psittacus has inter nemorali sede receptus</div><div style="text-indent: 5em">Convertit volucres in sua verba pias.</div><div class="l">Ossa tegit tumulus — tumulus pro corpore magnus — </div><div style="text-indent: 5em">Quo lapis exiguus par sibi carmen habet:</div><div class="l">Colligor ex ipso dominae placuisse sepulcro.</div><div style="text-indent: 5em">Ora fuere mihi plus ave docta loqui.</div></div><div class="textpart" id="index.xml-body.1_div.1_div.2_div.7"><h4><span class="headingNumber">1.2.7. </span></h4><div class="l">Ergo sufficiam reus in nova crimina semper?</div><div style="text-indent: 5em">Ut vincam, totiens dimicuisse piget.</div><div class="l">Sive ego marmorei respexi summa theatri,</div><div style="text-indent: 5em">Eligis e multis, unde dolere velis;</div><div class="l">Candida seu tacito vidit me femina vultu,</div><div style="text-indent: 5em">In vultu tacitas arguis esse notas.</div><div class="l">Siquam laudavi, misero petis ungue capillos;</div><div style="text-indent: 5em">Si culpo, crimen dissimulare putas.</div><div class="l">Sive bonus color est, in te quoque frigidus esse,</div><div style="text-indent: 5em">Seu malus, alterius dicor amore mori.</div><div class="l">Atque ego peccati vellem mihi conscius essem!</div><div style="text-indent: 5em">Aequo animo poenam, qui meruere, ferunt;</div><div class="l">Nunc temere insimulas credendoque omnia frustra</div><div style="text-indent: 5em">Ipsa vetas iram pondus habere tuam.</div><div class="l">Adspice, ut auritus miserandae sortis asellus</div><div style="text-indent: 5em">Adsiduo domitus verbere lentus eat! </div><div class="l">Ecce novum crimen! sollers ornare Cypassis</div><div style="text-indent: 5em">Obicitur dominae contemerasse torum.</div><div class="l">Di melius, quam me, si sit peccasse libido,</div><div style="text-indent: 5em">Sordida contemptae sortis amica iuvet!</div><div class="l">Quis Veneris famulae conubia liber inire</div><div style="text-indent: 5em">Tergaque conplecti verbere secta velit?</div><div class="l">Adde, quod ornandis illa est operata capillis</div><div style="text-indent: 5em">Et tibi perdocta est grata ministra manu — </div><div class="l">Scilicet ancillam, quae tam tibi fida, rogarem!</div><div style="text-indent: 5em">Quid, nisi ut indicio iuncta repulsa foret?</div><div class="l">Per Venerem iuro puerique volatilis arcus,</div><div style="text-indent: 5em">Me non admissi criminis esse reum!</div></div><div class="textpart" id="index.xml-body.1_div.1_div.2_div.8"><h4><span class="headingNumber">1.2.8. </span></h4><div class="l">Ponendis in mille modos perfecta capillis,</div><div style="text-indent: 5em">Comere sed solas digna, Cypassi, deas,</div><div class="l">Et mihi iucundo non rustica cognita furto,</div><div style="text-indent: 5em">Apta quidem dominae, sed magis apta mihi — </div><div class="l">Quis fuit inter nos sociati corporis index?</div><div style="text-indent: 5em">Sensit concubitus unde Corinna tuos?</div><div class="l">Num tamen erubui? num, verbo lapsus in ullo,</div><div style="text-indent: 5em">Furtivae Veneris conscia signa dedi?</div><div class="l">Quid, quod in ancilla siquis delinquere possit,</div><div style="text-indent: 5em">Illum ego contendi mente carere bona?</div><div class="l">Thessalus ancillae facie Briseidos arsit;</div><div style="text-indent: 5em">Serva Mycenaeo Phoebas amata duci.</div><div class="l">Nec sum ego Tantalide maior, nec maior Achille;</div><div style="text-indent: 5em">Quod decuit reges, cur mihi turpe putem? </div><div class="l">Ut tamen iratos in te defixit ocellos,</div><div style="text-indent: 5em">Vidi te totis erubuisse genis;</div><div class="l">At quanto, si forte refers, praesentior ipse</div><div style="text-indent: 5em">Per Veneris feci numina magna fidem!</div><div class="l">Tu, dea, tu iubeas animi periuria puri</div><div style="text-indent: 5em">Carpathium tepidos per mare ferre Notos!</div><div class="l">Pro quibus officiis pretium mihi dulce repende</div><div style="text-indent: 5em">Concubitus hodie, fusca Cypassi, tuos!</div><div class="l">Quid renuis fingisque novos, ingrata, timores?</div><div style="text-indent: 5em">Unum est e dominis emeruisse satis.</div><div class="l">Quod si stulta negas, index anteacta fatebor,</div><div style="text-indent: 5em">Et veniam culpae proditor ipse meae,</div><div class="l">Quoque loco tecum fuerim, quotiensque, Cypassi,</div><div style="text-indent: 5em">Narrabo dominae, quotque quibusque modis!</div></div><div class="textpart" id="index.xml-body.1_div.1_div.2_div.9"><h4><span class="headingNumber">1.2.9. </span></h4><div class="l">O numquam pro re satis indignande Cupido,</div><div style="text-indent: 5em">O in corde meo desidiose puer — </div><div class="l">Quid me, qui miles numquam tua signa reliqui,</div><div style="text-indent: 5em">Laedis, et in castris vulneror ipse meis?</div><div class="l">Cur tua fax urit, figit tuus arcus amicos?</div><div style="text-indent: 5em">Gloria pugnantes vincere maior erat.</div><div class="l">Quid? non Haemonius, quem cuspide perculit, heros</div><div style="text-indent: 5em">Confossum medica postmodo iuvit ope? </div><div class="l">Venator sequitur fugientia; capta relinquit</div><div style="text-indent: 5em">Semper et inventis ulteriora petit.</div><div class="l">Nos tua sentimus, populus tibi deditus, arma;</div><div style="text-indent: 5em">Pigra reluctanti cessat in hoste manus.</div><div class="l">Quid iuvat in nudis hamata retundere tela</div><div style="text-indent: 5em">Ossibus? ossa mihi nuda relinquit amor.</div><div class="l">Tot sine amore viri, tot sunt sine amore puellae! — </div><div style="text-indent: 5em">Hinc tibi cum magna laude triumphus eat.</div><div class="l">Roma, nisi inmensum vires promosset in orbem,</div><div style="text-indent: 5em">Stramineis esset nunc quoque tecta casis.</div><div class="l">Fessus in acceptos miles deducitur agros;</div><div style="text-indent: 5em">Mittitur in saltus carcere liber equus;</div><div class="l">Longaque subductam celant navalia pinum,</div><div style="text-indent: 5em">Tutaque deposito poscitur ense rudis.</div><div class="l">Me quoque, qui totiens merui sub amore puellae,</div><div style="text-indent: 5em">Defunctum placide vivere tempus erat.</div></div><div class="textpart" id="index.xml-body.1_div.1_div.2_div.10"><h4><span class="headingNumber">1.2.10. </span></h4><div class="l">'Vive' deus 'posito' siquis mihi dicat 'amore!'</div><div style="text-indent: 5em">Deprecer — usque adeo dulce puella malum est.</div><div class="l">Cum bene pertaesum est, animoque relanguit ardor,</div><div style="text-indent: 5em">Nescio quo miserae turbine mentis agor.</div><div class="l">Ut rapit in praeceps dominum spumantia frustra</div><div style="text-indent: 5em">Frena retentantem durior oris equus;</div><div class="l">Ut subitus, prope iam prensa tellure, carinam</div><div style="text-indent: 5em">Tangentem portus ventus in alta rapit — </div><div class="l">Sic me saepe refert incerta Cupidinis aura,</div><div style="text-indent: 5em">Notaque purpureus tela resumit Amor. </div><div class="l">Fige, puer! positis nudus tibi praebeor armis;</div><div style="text-indent: 5em">Hic tibi sunt vires, hac tua dextra facit;</div><div class="l">Huc tamquam iussae veniunt iam sponte sagittae — </div><div style="text-indent: 5em">Vix illis prae me nota pharetra sua est!</div><div class="l">Infelix, tota quicumque quiescere nocte</div><div style="text-indent: 5em">Sustinet et somnos praemia magna vocat!</div><div class="l">Stulte, quid est somnus, gelidae nisi mortis imago!</div><div style="text-indent: 5em">Longa quiescendi tempora fata dabunt.</div><div class="l">Me modo decipiant voces fallacis amicae;</div><div style="text-indent: 5em">Sperando certe gaudia magna feram.</div><div class="l">Et modo blanditias dicat, modo iurgia nectat;</div><div style="text-indent: 5em">Saepe fruar domina, saepe repulsus eam.</div><div class="l">Quod dubius Mars est, per te, privigne Cupido, est;</div><div style="text-indent: 5em">Et movet exemplo vitricus arma tuo.</div><div class="l">Tu levis es multoque tuis ventosior alis,</div><div style="text-indent: 5em">Gaudiaque ambigua dasque negasque fide.</div><div class="l">Si tamen exaudis, pulchra cum matre, Cupido,</div><div style="text-indent: 5em">Indeserta meo pectore regna gere!</div><div class="l">Accedant regno, nimium vaga turba, puellae!</div><div style="text-indent: 5em">Ambobus populis sic venerandus eris.</div></div><div class="textpart" id="index.xml-body.1_div.1_div.2_div.11"><h4><span class="headingNumber">1.2.11. </span></h4><div class="l">Tu mihi, tu certe, memini, Graecine, negabas</div><div style="text-indent: 5em">Uno posse aliquem tempore amare duas.</div><div class="l">Per te ego decipior, per te deprensus inermis — </div><div style="text-indent: 5em">Ecce, duas uno tempore turpis amo! </div><div class="l">Utraque formosa est, operosae cultibus ambae;</div><div style="text-indent: 5em">Artibus in dubio est haec sit an illa prior.</div><div class="l">Pulchrior hac illa est, haec est quoque pulchrior illa;</div><div style="text-indent: 5em">Et magis haec nobis, et magis illa placet!</div><div class="l">Erro, velut ventis discordibus acta phaselos,</div><div style="text-indent: 5em">Dividuumque tenent alter et alter amor.</div><div class="l">Quid geminas, Erycina, meos sine fine dolores?</div><div style="text-indent: 5em">Non erat in curas una puella satis?</div><div class="l">Quid folia arboribus, quid pleno sidera caelo,</div><div style="text-indent: 5em">In freta collectas alta quid addis aquas?</div><div class="l">Sed tamen hoc melius, quam si sine amore iacerem — </div><div style="text-indent: 5em">Hostibus eveniat vita severa meis!</div><div class="l">Hostibus eveniat viduo dormire cubili</div><div style="text-indent: 5em">Et medio laxe ponere membra toro!</div><div class="l">At mihi saevus amor somnos abrumpat inertes,</div><div style="text-indent: 5em">Simque mei lecti non ego solus onus!</div><div class="l">Me mea disperdat nullo prohibente puella — </div><div style="text-indent: 5em">Si satis una potest, si minus una, duae!</div><div class="l">Sufficiam — graciles, non sunt sine viribus artus;</div><div style="text-indent: 5em">Pondere, non nervis corpora nostra carent;</div><div class="l">Et lateri dabit in vires alimenta voluptas.</div><div style="text-indent: 5em">Decepta est opera nulla puella mea;</div><div class="l">Saepe ego lascive consumpsi tempora noctis,</div><div style="text-indent: 5em">Utilis et forti corpore mane fui.</div><div class="l">Felix, quem Veneris certamina mutua perdunt!</div><div style="text-indent: 5em">Di faciant, leti causa sit ista mei!</div><div class="l">Induat adversis contraria pectora telis</div><div style="text-indent: 5em">Miles et aeternum sanguine nomen emat.</div><div class="l">Quaerat avarus opes et, quae lassarit arando,</div><div style="text-indent: 5em">Aequora periuro naufragus ore bibat. </div><div class="l">At mihi contingat Veneris languescere motu,</div><div style="text-indent: 5em">Cum moriar, medium solvar et inter opus;</div><div class="l">Atque aliquis nostro lacrimans in funere dicat:</div><div style="text-indent: 5em">'Conveniens vitae mors fuit ista tuae!'</div></div><div class="textpart" id="index.xml-body.1_div.1_div.2_div.12"><h4><span class="headingNumber">1.2.12. </span></h4><div class="l">Prima malas docuit mirantibus aequoris undis</div><div style="text-indent: 5em">Peliaco pinus vertice caesa vias,</div><div class="l">Quae concurrentis inter temeraria cautes</div><div style="text-indent: 5em">Conspicuam fulvo vellere vexit ovem.</div><div class="l">O utinam, nequis remo freta longa moveret,</div><div style="text-indent: 5em">Argo funestas pressa bibisset aquas!</div><div class="l">Ecce, fugit notumque torum sociosque Penates</div><div style="text-indent: 5em">Fallacisque vias ire Corinna parat.</div><div class="l">Quam tibi, me miserum, Zephyros Eurosque timebo</div><div style="text-indent: 5em">Et gelidum Borean egelidumque Notum!</div><div class="l">Non illic urbes, non tu mirabere silvas;</div><div style="text-indent: 5em">Una est iniusti caerula forma maris.</div><div class="l">Nec medius tenuis conchas pictosque lapillos</div><div style="text-indent: 5em">Pontus habet; bibuli litoris illa mora est.</div><div class="l">Litora marmoreis pedibus signate, puellae;</div><div style="text-indent: 5em">Hactenus est tutum — cetera caeca via est.</div><div class="l">Et vobis alii ventorum proelia narrent;</div><div style="text-indent: 5em">Quas Scylla infestet, quasve Charybdis aquas;</div><div class="l">Et quibus emineant violenta Ceraunia saxis;</div><div style="text-indent: 5em">Quo lateant Syrtes magna minorque sinu.</div><div class="l">Haec alii referant ad vos; quod quisque loquetur,</div><div style="text-indent: 5em">Credite! credenti nulla procella nocet. </div><div class="l">Sero respicitur tellus, ubi fune soluto</div><div style="text-indent: 5em">Currit in inmensum panda carina salum;</div><div class="l">Navita sollicitus cum ventos horret iniquos</div><div style="text-indent: 5em">Et prope tam letum, quam prope cernit aquam.</div><div class="l">Quod si concussas Triton exasperet undas,</div><div style="text-indent: 5em">Quam tibi sit toto nullus in ore color!</div><div class="l">Tum generosa voces fecundae sidera Ledae</div><div style="text-indent: 5em">Et 'felix,' dicas 'quem sua terra tenet!'</div><div class="l">Tutius est fovisse torum, legisse libellos,</div><div style="text-indent: 5em">Threiciam digitis increpuisse lyram.</div><div class="l">At, si vana ferunt volucres mea dicta procellae,</div><div style="text-indent: 5em">Aequa tamen puppi sit Galatea tuae!</div><div class="l">Vestrum crimen erit talis iactura puellae,</div><div style="text-indent: 5em">Nereidesque deae Nereidumque pater.</div><div class="l">Vade memor nostri vento reditura secundo;</div><div style="text-indent: 5em">Inpleat illa tuos fortior aura sinus!</div><div class="l">Tum mare in haec magnus proclinet litora Nereus;</div><div style="text-indent: 5em">Huc venti spirent, huc agat aestus aquas!</div><div class="l">Ipsa roges, Zephyri veniant in lintea pleni,</div><div style="text-indent: 5em">Ipsa tua moveas turgida vela manu!</div><div class="l">Primus ego adspiciam notam de litore puppim,</div><div style="text-indent: 5em">Et dicam: 'nostros advehit illa deos!'</div><div class="l">Excipiamque umeris et multa sine ordine carpam</div><div style="text-indent: 5em">Oscula. pro reditu victima vota cadet;</div><div class="l">Inque tori formam molles sternentur harenae,</div><div style="text-indent: 5em">Et cumulus mensae quilibet esse potest.</div><div class="l">Illic adposito narrabis multa Lyaeo — </div><div style="text-indent: 5em">Paene sit ut mediis obruta navis aquis; </div><div class="l">Dumque ad me properas, neque iniquae tempora noctis</div><div style="text-indent: 5em">Nec te praecipites extimuisse Notos.</div><div class="l">Omnia pro veris credam, sint ficta licebit — </div><div style="text-indent: 5em">Cur ego non votis blandiar ipse meis?</div><div class="l">Haec mihi quamprimum caelo nitidissimus alto</div><div style="text-indent: 5em">Lucifer admisso tempora portet equo!</div></div><div class="textpart" id="index.xml-body.1_div.1_div.2_div.13"><h4><span class="headingNumber">1.2.13. </span></h4><div class="l">Ite triumphales circum mea tempora laurus!</div><div style="text-indent: 5em">Vicimus: in nostro est, ecce, Corinna sinu,</div><div class="l">Quam vir, quam custos, quam ianua firma, tot hostes,</div><div style="text-indent: 5em">Servabant, nequa posset ab arte capi!</div><div class="l">Haec est praecipuo victoria digna triumpho,</div><div style="text-indent: 5em">In qua, quaecumque est, sanguine praeda caret.</div><div class="l">Non humiles muri, non parvis oppida fossis</div><div style="text-indent: 5em">Cincta, sed est ductu capta puella meo!</div><div class="l">Pergama cum caderent bello superata bilustri,</div><div style="text-indent: 5em">Ex tot in Atridis pars quota laudis erat?</div><div class="l">At mea seposita est et ab omni milite dissors</div><div style="text-indent: 5em">Gloria, nec titulum muneris alter habet.</div><div class="l">Me duce ad hanc voti finem, me milite veni;</div><div style="text-indent: 5em">Ipse eques, ipse pedes, signifer ipse fui.</div><div class="l">Nec casum fortuna meis inmiscuit actis — </div><div style="text-indent: 5em">Huc ades, o cura parte Triumphe mea!</div><div class="l">Nec belli est nova causa mei. nisi rapta fuisset</div><div style="text-indent: 5em">Tyndaris, Europae pax Asiaeque foret. </div><div class="l">Femina silvestris Lapithas populumque biformem</div><div style="text-indent: 5em">Turpiter adposito vertit in arma mero;</div><div class="l">Femina Troianos iterum nova bella movere</div><div style="text-indent: 5em">Inpulit in regno, iuste Latine, tuo;</div><div class="l">Femina Romanis etiamnunc urbe recenti</div><div style="text-indent: 5em">Inmisit soceros armaque saeva dedit.</div><div class="l">Vidi ego pro nivea pugnantes coniuge tauros;</div><div style="text-indent: 5em">Spectatrix animos ipsa iuvenca dabat.</div><div class="l">Me quoque, qui multos, sed me sine caede, Cupido</div><div style="text-indent: 5em">Iussit militiae signa movere suae.</div></div><div class="textpart" id="index.xml-body.1_div.1_div.2_div.14"><h4><span class="headingNumber">1.2.14. </span></h4><div class="l">Dum labefactat onus gravidi temeraria ventris,</div><div style="text-indent: 5em">In dubio vitae lassa Corinna iacet.</div><div class="l">Illa quidem clam me tantum molita pericli</div><div style="text-indent: 5em">Ira digna mea; sed cadit ira metu.</div><div class="l">Sed tamen aut ex me conceperat — aut ego credo;</div><div style="text-indent: 5em">Est mihi pro facto saepe, quod esse potest.</div><div class="l">Isi, Paraetonium genialiaque arva Canopi</div><div style="text-indent: 5em">Quae colis et Memphin palmiferamque Pharon,</div><div class="l">Quaque celer Nilus lato delapsus in alveo</div><div style="text-indent: 5em">Per septem portus in maris exit aquas,</div><div class="l">Per tua sistra precor, per Anubidis ora verendi — </div><div style="text-indent: 5em">Sic tua sacra pius semper Osiris amet,</div><div class="l">Pigraque labatur circa donaria serpens,</div><div style="text-indent: 5em">Et comes in pompa corniger Apis eat! </div><div class="l">Huc adhibe vultus, et in una parce duobus!</div><div style="text-indent: 5em">Nam vitam dominae tu dabis, illa mihi.</div><div class="l">Saepe tibi sedit certis operata diebus,</div><div style="text-indent: 5em">Qua cingit laurus Gallica turma tuas.</div><div class="l">Tuque laborantes utero miserata puellas,</div><div style="text-indent: 5em">Quarum tarda latens corpora tendit onus,</div><div class="l">Lenis ades precibusque meis fave, Ilithyia!</div><div style="text-indent: 5em">Digna est, quam iubeas muneris esse tui.</div><div class="l">Ipse ego tura dabo fumosis candidus aris,</div><div style="text-indent: 5em">Ipse feram ante tuos munera vota pedes.</div><div class="l">Adiciam titulum: 'servata Naso Corinna!'</div><div style="text-indent: 5em">Tu modo fac titulo muneribusque locum.</div><div class="l">Si tamen in tanto fas est monuisse timore,</div><div style="text-indent: 5em">Hac tibi sit pugna dimicuisse satis!</div></div><div class="textpart" id="index.xml-body.1_div.1_div.2_div.15"><h4><span class="headingNumber">1.2.15. </span></h4><div class="l">Quid iuvat inmunes belli cessare puellas,</div><div style="text-indent: 5em">Nec fera peltatas agmina velle sequi,</div><div class="l">Si sine Marte suis patiuntur vulnera telis,</div><div style="text-indent: 5em">Et caecas armant in sua fata manus?</div><div class="l">Quae prima instituit teneros convellere fetus,</div><div style="text-indent: 5em">Militia fuerat digna perire sua.</div><div class="l">Scilicet, ut careat rugarum crimine venter,</div><div style="text-indent: 5em">Sternetur pugnae tristis harena tuae? </div><div class="l">Si mos antiquis placuisset matribus idem,</div><div style="text-indent: 5em">Gens hominum vitio deperitura fuit,</div><div class="l">Quique iterum iaceret generis primordia nostri</div><div style="text-indent: 5em">In vacuo lapides orbe, parandus erat.</div><div class="l">Quis Priami fregisset opes, si numen aquarum</div><div style="text-indent: 5em">Iusta recusasset pondera ferre Thetis?</div><div class="l">Ilia si tumido geminos in ventre necasset,</div><div style="text-indent: 5em">Casurus dominae conditor Urbis erat;</div><div class="l">Si Venus Aenean gravida temerasset in alvo,</div><div style="text-indent: 5em">Caesaribus tellus orba futura fuit.</div><div class="l">Tu quoque, cum posses nasci formosa, perisses,</div><div style="text-indent: 5em">Temptasset, quod tu, si tua mater opus;</div><div class="l">Ipse ego, cum fuerim melius periturus amando,</div><div style="text-indent: 5em">Vidissem nullos matre negante dies.</div><div class="l">Quid plenam fraudas vitem crescentibus uvis,</div><div style="text-indent: 5em">Pomaque crudeli vellis acerba manu?</div><div class="l">Sponte fluant matura sua — sine crescere nata;</div><div style="text-indent: 5em">Est pretium parvae non leve vita morae.</div><div class="l">Vestra quid effoditis subiectis viscera telis,</div><div style="text-indent: 5em">Et nondum natis dira venena datis?</div><div class="l">Colchida respersam puerorum sanguine culpant</div><div style="text-indent: 5em">Aque sua caesum matre queruntur Ityn;</div><div class="l">Utraque saeva parens, sed tristibus utraque causis</div><div style="text-indent: 5em">Iactura socii sanguinis ulta virum.</div><div class="l">Dicite, quis Tereus, quis vos inritet Iason</div><div style="text-indent: 5em">Figere sollicita corpora vestra manu?</div><div class="l">Hoc neque in Armeniis tigres fecere latebris,</div><div style="text-indent: 5em">Perdere nec fetus ausa leaena suos. </div><div class="l">At tenerae faciunt, sed non inpune, puellae;</div><div style="text-indent: 5em">Saepe, suos utero quae necat, ipsa perit.</div><div class="l">Ipsa perit, ferturque rogo resoluta capillos,</div><div style="text-indent: 5em">Et clamant 'merito!' qui modo cumque vident.</div><div class="l">Ista sed aetherias vanescant dicta per auras,</div><div style="text-indent: 5em">Et sint ominibus pondera nulla meis!</div><div class="l">Di faciles, peccasse semel concedite tuto,</div><div style="text-indent: 5em">Et satis est; poenam culpa secunda ferat!</div></div><div class="textpart" id="index.xml-body.1_div.1_div.2_div.16"><h4><span class="headingNumber">1.2.16. </span></h4><div class="l">Anule, formosae digitum vincture puellae,</div><div style="text-indent: 5em">In quo censendum nil nisi dantis amor,</div><div class="l">Munus eas gratum! te laeta mente receptum</div><div style="text-indent: 5em">Protinus articulis induat illa suis;</div><div class="l">Tam bene convenias, quam mecum convenit illi,</div><div style="text-indent: 5em">Et digitum iusto commodus orbe teras!</div><div class="l">Felix, a domina tractaberis, anule, nostra;</div><div style="text-indent: 5em">Invideo donis iam miser ipse meis.</div><div class="l">O utinam fieri subito mea munera possem</div><div style="text-indent: 5em">Artibus Aeaeae Carpathiive senis!</div><div class="l">Tunc ego, cum cupiam dominae tetigisse papillas</div><div style="text-indent: 5em">Et laevam tunicis inseruisse manum,</div><div class="l">Elabar digito quamvis angustus et haerens,</div><div style="text-indent: 5em">Inque sinum mira laxus ab arte cadam.</div><div class="l">Idem ego, ut arcanas possim signare tabellas,</div><div style="text-indent: 5em">Neve tenax ceram siccaque gemma trahat, </div><div class="l">Umida formosae tangam prius ora puellae — </div><div style="text-indent: 5em">Tantum ne signem scripta dolenda mihi.</div><div class="l">Sit labor, ut condar loculis: exire negabo,</div><div style="text-indent: 5em">Adstringens digitos orbe minore tuos.</div><div class="l">Non ego dedecori tibi sum, mea vita, futurus,</div><div style="text-indent: 5em">Quodve tener digitus ferre recuset, onus.</div><div class="l">Me gere, cum calidis perfundes imbribus artus,</div><div style="text-indent: 5em">Damnaque sub gemmam fer pereuntis aquae — </div><div class="l">Sed, puto, te nuda mea membra libidine surgent,</div><div style="text-indent: 5em">Et peragam partes anulus ille viri.</div><div class="l">Inrita quid voveo? parvum proficiscere munus;</div><div style="text-indent: 5em">Illa datam tecum sentiat esse fidem!</div></div><div class="textpart" id="index.xml-body.1_div.1_div.2_div.17"><h4><span class="headingNumber">1.2.17. </span></h4><div class="l">Pars me Sulmo tenet Paeligni tertia ruris — </div><div style="text-indent: 5em">Parva, sed inriguis ora salubris aquis.</div><div class="l">Sol licet admoto tellurem sidere findat,</div><div style="text-indent: 5em">Et micet Icarii stella proterva canis,</div><div class="l">Arva pererrantur Paeligna liquentibus undis,</div><div style="text-indent: 5em">Et viret in tenero fertilis herba solo.</div><div class="l">Terra ferax Cereris multoque feracior uvis;</div><div style="text-indent: 5em">Dat quoque baciferam Pallada rarus ager;</div><div class="l">Perque resurgentes rivis labentibus herbas</div><div style="text-indent: 5em">Gramineus madidam caespes obumbrat humum.</div><div class="l">At meus ignis abest. verbo peccavimus uno! — </div><div style="text-indent: 5em">Quae movet ardores est procul; ardor adest. </div><div class="l">Non ego, si medius Polluce et Castore ponar,</div><div style="text-indent: 5em">In caeli sine te parte fuisse velim.</div><div class="l">Solliciti iaceant terraque premantur iniqua,</div><div style="text-indent: 5em">In longas orbem qui secuere vias! — </div><div class="l">Aut iuvenum comites iussissent ire puellas,</div><div style="text-indent: 5em">Si fuit in longas terra secanda vias!</div><div class="l">Tum mihi, si premerem ventosas horridus Alpes,</div><div style="text-indent: 5em">Dummodo cum domina, molle fuisset iter.</div><div class="l">Cum domina Libycas ausim perrumpere Syrtes</div><div style="text-indent: 5em">Et dare non aequis vela ferenda Notis.</div><div class="l">Non quae virgineo portenta sub inguine latrant,</div><div style="text-indent: 5em">Nec timeam vestros, curva Malea, sinus;</div><div class="l">Non quae submersis ratibus saturata Charybdis</div><div style="text-indent: 5em">Fundit et effusas ore receptat aquas.</div><div class="l">Quod si Neptuni ventosa potentia vincat,</div><div style="text-indent: 5em">Et subventuros auferat unda deos,</div><div class="l">Tu nostris niveos umeris inpone lacertos;</div><div style="text-indent: 5em">Corpore nos facili dulce feremus onus.</div><div class="l">Saepe petens Hero iuvenis transnaverat undas;</div><div style="text-indent: 5em">Tum quoque transnasset, sed via caeca fuit.</div><div class="l">At sine te, quamvis operosi vitibus agri</div><div style="text-indent: 5em">Me teneant, quamvis amnibus arva natent,</div><div class="l">Et vocet in rivos currentem rusticus undam,</div><div style="text-indent: 5em">Frigidaque arboreas mulceat aura comas,</div><div class="l">Non ego Paelignos videor celebrare salubres,</div><div style="text-indent: 5em">Non ego natalem, rura paterna, locum — </div><div class="l">Sed Scythiam Cilicasque feros viridesque Britannos,</div><div style="text-indent: 5em">Quaeque Prometheo saxa cruore rubent. </div><div class="l">Ulmus amat vitem, vitis non deserit ulmum;</div><div style="text-indent: 5em">Separor a domina cur ego saepe mea?</div><div class="l">At mihi te comitem iuraras usque futuram — </div><div style="text-indent: 5em">Per me perque oculos, sidera nostra, tuos!</div><div class="l">Verba puellarum, foliis leviora caducis,</div><div style="text-indent: 5em">Inrita, qua visum est, ventus et unda ferunt.</div><div class="l">Siqua mei tamen est in te pia cura relicti,</div><div style="text-indent: 5em">Incipe pollicitis addere facta tuis,</div><div class="l">Parvaque quamprimum rapientibus esseda mannis</div><div style="text-indent: 5em">Ipsa per admissas concute lora iubas!</div><div class="l">At vos, qua veniet, tumidi, subsidite, montes,</div><div style="text-indent: 5em">Et faciles curvis vallibus este, viae!</div></div><div class="textpart" id="index.xml-body.1_div.1_div.2_div.18"><h4><span class="headingNumber">1.2.18. </span></h4><div class="l">Siquis erit, qui turpe putet servire puellae,</div><div style="text-indent: 5em">Illo convincar iudice turpis ego!</div><div class="l">Sim licet infamis, dum me moderatius urat,</div><div style="text-indent: 5em">Quae Paphon et fluctu pulsa Cythera tenet.</div><div class="l">Atque utinam dominae miti quoque praeda fuissem</div><div style="text-indent: 5em">Formosae quoniam praeda futurus eram!</div><div class="l">Dat facies animos. facie violenta Corinna est — </div><div style="text-indent: 5em">Me miserum! cur est tam bene nota sibi?</div><div class="l">Scilicet a speculi sumuntur imagine fastus,</div><div style="text-indent: 5em">Nec nisi conpositam se prius illa videt!</div><div class="l">Non, tibi si facies animum dat et omina regni — </div><div style="text-indent: 5em">O facies oculos nata tenere meos! — </div><div class="l">Collatum idcirco tibi me contemnere debes;</div><div style="text-indent: 5em">Aptari magnis inferiora licet. </div><div class="l">Traditur et nymphe mortalis amore Calypso</div><div style="text-indent: 5em">Capta recusantem detinuisse virum.</div><div class="l">Creditur aequoream Pthio Nereida regi,</div><div style="text-indent: 5em">Egeriam iusto concubuisse Numae,</div><div class="l">Vulcano Venerem, quamvis incude relicta</div><div style="text-indent: 5em">Turpiter obliquo claudicet ille pede.</div><div class="l">Carminis hoc ipsum genus inpar; sed tamen apte</div><div style="text-indent: 5em">Iungitur herous cum breviore modo.</div><div class="l">Tu quoque me, mea lux, in quaslibet accipe leges;</div><div style="text-indent: 5em">Te deceat medio iura dedisse foro.</div><div class="l">Non tibi crimen ero, nec quo laetere remoto;</div><div style="text-indent: 5em">Non erit hic nobis infitiandus amor.</div><div class="l">Sunt mihi pro magno felicia carmina censu,</div><div style="text-indent: 5em">Et multae per me nomen habere volunt;</div><div class="l">Novi aliquam, quae se circumferat esse Corinnam.</div><div style="text-indent: 5em">Ut fiat, quid non illa dedisse velit?</div><div class="l">Sed neque diversi ripa labuntur eadem</div><div style="text-indent: 5em">Frigidus Eurotas populiferque Padus,</div><div class="l">Nec nisi tu nostris cantabitur ulla libellis;</div><div style="text-indent: 5em">Ingenio causas tu dabis una meo.</div></div><div class="textpart" id="index.xml-body.1_div.1_div.2_div.19"><h4><span class="headingNumber">1.2.19. </span></h4><div class="l">Carmen ad iratum dum tu perducis Achillen</div><div style="text-indent: 5em">Primaque iuratis induis arma viris,</div><div class="l">Nos, Macer, ignava Veneris cessamus in umbra,</div><div style="text-indent: 5em">Et tener ausuros grandia frangit Amor.</div><div class="l">Saepe meae 'tandem' dixi 'discede' puellae — </div><div style="text-indent: 5em">In gremio sedit protinus illa meo.</div><div class="l">Saepe 'pudet!' dixi — lacrimis vix illa retentis</div><div style="text-indent: 5em">'Me miseram! iam te' dixit 'amare pudet?' </div><div class="l">Inplicuitque suos circum mea colla lacertos</div><div style="text-indent: 5em">Et, quae me perdunt, oscula mille dedit.</div><div class="l">Vincor, et ingenium sumptis revocatur ab armis,</div><div style="text-indent: 5em">Resque domi gestas et mea bella cano.</div><div class="l">Sceptra tamen sumpsi, curaque tragoedia nostra</div><div style="text-indent: 5em">Crevit, et huic operi quamlibet aptus eram.</div><div class="l">Risit Amor pallamque meam pictosque cothurnos</div><div style="text-indent: 5em">Sceptraque privata tam cito sumpta manu.</div><div class="l">Hinc quoque me dominae numen deduxit iniquae,</div><div style="text-indent: 5em">Deque cothurnato vate triumphat Amor.</div><div class="l">Quod licet, aut artes teneri profitemur Amoris — </div><div style="text-indent: 5em">Ei mihi, praeceptis urgeor ipse meis! — </div><div class="l">Aut, quod Penelopes verbis reddatur Ulixi,</div><div style="text-indent: 5em">Scribimus et lacrimas, Phylli relicta, tuas,</div><div class="l">Quod Paris et Macareus et quod male gratus Iason</div><div style="text-indent: 5em">Hippolytique parens Hippolytusque legant,</div><div class="l">Quodque tenens strictum Dido miserabilis ensem</div><div style="text-indent: 5em">Dicat et Aoniae Lesbis amata lyrae.</div><div class="l">Quam cito de toto rediit meus orbe Sabinus</div><div style="text-indent: 5em">Scriptaque diversis rettulit ille locis!</div><div class="l">Candida Penelope signum cognovit Ulixis;</div><div style="text-indent: 5em">Legit ab Hippolyto scripta noverca suo.</div><div class="l">Iam pius Aeneas miserae rescripsit Elissae,</div><div style="text-indent: 5em">Quodque legat Phyllis, si modo vivit, adest.</div><div class="l">Tristis ad Hypsipylen ab Iasone littera venit;</div><div style="text-indent: 5em">Det votam Phoebo Lesbis amata lyram. </div><div class="l">Nec tibi, qua tutum vati, Macer, arma canenti</div><div style="text-indent: 5em">Aureus in medio Marte tacetur Amor.</div><div class="l">Et Paris est illic et adultera, nobile crimen,</div><div style="text-indent: 5em">Et comes extincto Laodamia viro.</div><div class="l">Si bene te novi, non bella libentius istis</div><div style="text-indent: 5em">Dicis, et a vestris in mea castra venis.</div></div><div class="textpart" id="index.xml-body.1_div.1_div.2_div.20"><h4><span class="headingNumber">1.2.20. </span></h4><div class="l">Si tibi non opus est servata, stulte, puella,</div><div style="text-indent: 5em">At mihi fac serves, quo magis ipse velim!</div><div class="l">Quod licet, ingratum est; quod non licet acrius urit.</div><div style="text-indent: 5em">Ferreus est, siquis, quod sinit alter, amat</div><div class="l">Speremus pariter, pariter metuamus amantes,</div><div style="text-indent: 5em">Et faciat voto rara repulsa locum.</div><div class="l">Quo mihi fortunam, quae numquam fallere curet?</div><div style="text-indent: 5em">Nil ego, quod nullo tempore laedat, amo!</div><div class="l">Viderat hoc in me vitium versuta Corinna,</div><div style="text-indent: 5em">Quaque capi possem, callida norat opem.</div><div class="l">A, quotiens sani capitis mentita dolores</div><div style="text-indent: 5em">Cunctantem tardo iussit abire pede!</div><div class="l">A, quotiens finxit culpam, quantumque licebat</div><div style="text-indent: 5em">Insonti, speciem praebuit esse nocens!</div><div class="l">Sic ubi vexarat tepidosque refoverat ignis,</div><div style="text-indent: 5em">Rursus erat votis comis et apta meis.</div><div class="l">Quas mihi blanditias, quam dulcia verba parabat</div><div style="text-indent: 5em">Oscula, di magni, qualia quotque dabat! </div><div class="l">Tu quoque, quae nostros rapuisti nuper ocellos,</div><div style="text-indent: 5em">Saepe time simulans, saepe rogata nega;</div><div class="l">Et sine me ante tuos proiectum in limine postis</div><div style="text-indent: 5em">Longa pruinosa frigora nocte pati.</div><div class="l">Sic mihi durat amor longosque adolescit in annos;</div><div style="text-indent: 5em">Hoc iuvat; haec animi sunt alimenta mei.</div><div class="l">Pinguis amor nimiumque patens in taedia nobis</div><div style="text-indent: 5em">Vertitur et, stomacho dulcis ut esca, nocet.</div><div class="l">Si numquam Danaen habuisset aenea turris,</div><div style="text-indent: 5em">Non esset Danae de Iove facta parens;</div><div class="l">Dum servat Iuno mutatam cornibus Io,</div><div style="text-indent: 5em">Facta est, quam fuerat, gratior illa Iovi.</div><div class="l">Quod licet et facile est quisquis cupit, arbore frondis</div><div style="text-indent: 5em">Carpat et e magno flumine potet aquam.</div><div class="l">Siqua volet regnare diu, deludat amantem.</div><div style="text-indent: 5em">Ei mihi, ne monitis torquear ipse meis!</div><div class="l">Quidlibet eveniat, nocet indulgentia nobis — </div><div style="text-indent: 5em">Quod sequitur, fugio; quod fugit, ipse sequor.</div><div class="l">At tu, formosae nimium secure puellae,</div><div style="text-indent: 5em">Incipe iam prima claudere nocte forem.</div><div class="l">Incipe, quis totiens furtim tua limina pulset,</div><div style="text-indent: 5em">Quaerere, quid latrent nocte silente canes,</div><div class="l">Quas ferat et referat sollers ancilla tabellas,</div><div style="text-indent: 5em">Cur totiens vacuo secubet ipsa toro.</div><div class="l">Mordeat ista tuas aliquando cura medullas,</div><div style="text-indent: 5em">Daque locum nostris materiamque dolis.</div><div class="l">Ille potest vacuo furari litore harenas,</div><div style="text-indent: 5em">Uxorem stulti siquis amare potest.</div><div class="l">Iamque ego praemoneo: nisi tu servare puellam</div><div style="text-indent: 5em">Incipis, incipiet desinere esse mea! </div><div class="l">Multa diuque tuli; speravi saepe futurum,</div><div style="text-indent: 5em">Cum bene servasses, ut bene verba darem.</div><div class="l">Lentus es et pateris nulli patienda marito;</div><div style="text-indent: 5em">At mihi concessi finis amoris erit!</div><div class="l">Scilicet infelix numquam prohibebor adire?</div><div style="text-indent: 5em">Nox mihi sub nullo vindice semper erit?</div><div class="l">Nil metuam? per nulla traham suspiria somnos?</div><div style="text-indent: 5em">Nil facies, cur te iure perisse velim?</div><div class="l">Quid mihi cum facili, quid cum lenone marito?</div><div style="text-indent: 5em">Corrumpit vitio gaudia nostra suo.</div><div class="l">Quin alium, quem tanta iuvat patientia, quaeris?</div><div style="text-indent: 5em">Me tibi rivalem si iuvat esse, veta! </div></div></div><div class="textpart" id="index.xml-body.1_div.1_div.3"><h3><span class="headingNumber">1.3. </span><span class="head">Liber tertius</span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><div class="l">Stat vetus et multos incaedua silva per annos;</div><div style="text-indent: 5em">Credibile est illi numen inesse loco.</div><div class="l">Fons sacer in medio speluncaque pumice pendens,</div><div style="text-indent: 5em">Et latere ex omni dulce queruntur aves.</div><div class="l">Hic ego dum spatior tectus nemoralibus umbris — </div><div style="text-indent: 5em">Quod mea, quaerebam, Musa moveret opus — </div><div class="l">Venit odoratos Elegia nexa capillos,</div><div style="text-indent: 5em">Et, puto, pes illi longior alter erat.</div><div class="l">Forma decens, vestis tenuissima, vultus amantis,</div><div style="text-indent: 5em">Et pedibus vitium causa decoris erat.</div><div class="l">Venit et ingenti violenta Tragoedia passu:</div><div style="text-indent: 5em">Fronte comae torva, palla iacebat humi;</div><div class="l">Laeva manus sceptrum late regale movebat,</div><div style="text-indent: 5em">Lydius alta pedum vincla cothurnus erat.</div><div class="l">Et prior 'ecquis erit,' dixit, 'tibi finis amandi,</div><div style="text-indent: 5em">O argumenti lente poeta tui?</div><div class="l">Nequitiam vinosa tuam convivia narrant,</div><div style="text-indent: 5em">Narrant in multas conpita secta vias.</div><div class="l">Saepe aliquis digito vatem designat euntem,</div><div style="text-indent: 5em">Atque ait "hic, hic est, quem ferus urit Amor!"</div><div class="l">Fabula, nec sentis, tota iactaris in urbe,</div><div style="text-indent: 5em">Dum tua praeterito facta pudore refers. </div><div class="l">Tempus erat, thyrso pulsum graviore moveri;</div><div style="text-indent: 5em">Cessatum satis est — incipe maius opus!</div><div class="l">Materia premis ingenium. cane facta virorum.</div><div style="text-indent: 5em">"haec animo," dices, "area facta meo est!"</div><div class="l">Quod tenerae cantent, lusit tua Musa, puellae,</div><div style="text-indent: 5em">Primaque per numeros acta iuventa suos.</div><div class="l">Nunc habeam per te Romana Tragoedia nomen!</div><div style="text-indent: 5em">Inplebit leges spiritus iste meas.'</div><div class="l">Hactenus, et movit pictis innixa cothurnis</div><div style="text-indent: 5em">Densum caesarie terque quaterque caput.</div><div class="l">Altera, si memini, limis subrisit ocellis — </div><div style="text-indent: 5em">Fallor, an in dextra myrtea virga fuit?</div><div class="l">'Quid gravibus verbis, animosa Tragoedia,' dixit,</div><div style="text-indent: 5em">'Me premis? an numquam non gravis esse potes?</div><div class="l">Inparibus tamen es numeris dignata moveri;</div><div style="text-indent: 5em">In me pugnasti versibus usa meis.</div><div class="l">Non ego contulerim sublimia carmina nostris;</div><div style="text-indent: 5em">Obruit exiguas regia vestra fores.</div><div class="l">Sum levis, et mecum levis est, mea cura, Cupido;</div><div style="text-indent: 5em">Non sum materia fortior ipsa mea.</div><div class="l">Rustica sit sine me lascivi mater Amoris;</div><div style="text-indent: 5em">Huic ego proveni lena comesque deae.</div><div class="l">Quam tu non poteris duro reserare cothurno,</div><div style="text-indent: 5em">Haec est blanditiis ianua laxa meis;</div><div class="l">Et tamen emerui plus quam tu posse, ferendo</div><div style="text-indent: 5em">Multa supercilio non patienda tuo.</div><div class="l">Per me decepto didicit custode Corinna</div><div style="text-indent: 5em">Liminis adstricti sollicitare fidem,</div><div class="l">Delabique toro tunica velata soluta</div><div style="text-indent: 5em">Atque inpercussos nocte movere pedes. </div><div class="l">A quotiens foribus duris infixa pependi,</div><div style="text-indent: 5em">Non verita a populo praetereunte legi!</div><div class="l">Quin ego me memini, dum custos saevus abiret,</div><div style="text-indent: 5em">Ancillae miseram delituisse sinu.</div><div class="l">Quid, cum me munus natali mittis, at illa</div><div style="text-indent: 5em">Rumpit et adposita barbara mersat aqua?</div><div class="l">Prima tuae movi felicia semina mentis;</div><div style="text-indent: 5em">Munus habes, quod te iam petit ista, meum.'</div><div class="l">Desierat. coepi: 'per vos utramque rogamus,</div><div style="text-indent: 5em">In vacuas aures verba timentis eant.</div><div class="l">Altera me sceptro decoras altoque cothurno;</div><div style="text-indent: 5em">Iam nunc contacto magnus in ore sonus.</div><div class="l">Altera das nostro victurum nomen amori — </div><div style="text-indent: 5em">Ergo ades et longis versibus adde brevis!</div><div class="l">Exiguum vati concede, Tragoedia, tempus!</div><div style="text-indent: 5em">Tu labor aeternus; quod petit illa, breve est.'</div><div class="l">Mota dedit veniam — teneri properentur Amores,</div><div style="text-indent: 5em">Dum vacat; a tergo grandius urguet opus!</div></div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><div class="l">'Non ego nobilium sedeo studiosus equorum;</div><div style="text-indent: 5em">Cui tamen ipsa faves, vincat ut ille, precor.</div><div class="l">Ut loquerer tecum veni, tecumque sederem,</div><div style="text-indent: 5em">Ne tibi non notus, quem facis, esset amor.</div><div class="l">Tu cursus spectas, ego te; spectemus uterque</div><div style="text-indent: 5em">Quod iuvat, atque oculos pascat uterque suos.</div><div class="l">O, cuicumque faves, felix agitator equorum!</div><div style="text-indent: 5em">Ergo illi curae contigit esse tuae? </div><div class="l">Hoc mihi contingat, sacro de carcere missis</div><div style="text-indent: 5em">Insistam forti mente vehendus equis,</div><div class="l">Et modo lora dabo, modo verbere terga notabo,</div><div style="text-indent: 5em">Nunc stringam metas interiore rota.</div><div class="l">Si mihi currenti fueris conspecta, morabor,</div><div style="text-indent: 5em">Deque meis manibus lora remissa fluent.</div><div class="l">At quam paene Pelops Pisaea concidit hasta,</div><div style="text-indent: 5em">Dum spectat vultus, Hippodamia, tuos!</div><div class="l">Nempe favore suae vicit tamen ille puellae.</div><div style="text-indent: 5em">Vincamus dominae quisque favore suae!</div><div class="l">Quid frustra refugis? cogit nos linea iungi.</div><div style="text-indent: 5em">Haec in lege loci commoda circus habet — </div><div class="l">Tu tamen a dextra, quicumque es, parce puellae;</div><div style="text-indent: 5em">Contactu lateris laeditur ista tui.</div><div class="l">Tu quoque, qui spectas post nos, tua contrahe crura,</div><div style="text-indent: 5em">Si pudor est, rigido nec preme terga genu!</div><div class="l">Sed nimium demissa iacent tibi pallia terra.</div><div style="text-indent: 5em">Collige — vel digitis en ego tollo meis!</div><div class="l">Invida vestis eras, quae tam bona crura tegebas;</div><div style="text-indent: 5em">Quoque magis spectes — invida vestis eras!</div><div class="l">Talia Milanion Atalantes crura fugacis</div><div style="text-indent: 5em">Optavit manibus sustinuisse suis.</div><div class="l">Talia pinguntur succinctae crura Dianae</div><div style="text-indent: 5em">Cum sequitur fortes, fortior ipsa, feras.</div><div class="l">His ego non visis arsi; quid fiet ab ipsis?</div><div style="text-indent: 5em">In flammam flammas, in mare fundis aquas.</div><div class="l">Suspicor ex istis et cetera posse placere,</div><div style="text-indent: 5em">Quae bene sub tenui condita veste latent. </div><div class="l">Vis tamen interea faciles arcessere ventos?</div><div style="text-indent: 5em">Quos faciet nostra mota tabella manu.</div><div class="l">An magis hic meus est animi, non aeris aestus,</div><div style="text-indent: 5em">Captaque femineus pectora torret amor?</div><div class="l">Dum loquor, alba levi sparsa est tibi pulvere vestis.</div><div style="text-indent: 5em">Sordide de niveo corpore pulvis abi!</div><div class="l">Sed iam pompa venit — linguis animisque favete!</div><div style="text-indent: 5em">Tempus adest plausus — aurea pompa venit.</div><div class="l">Prima loco fertur passis Victoria pinnis — </div><div style="text-indent: 5em">Huc ades et meus hic fac, dea, vincat amor!</div><div class="l">Plaudite Neptuno, nimium qui creditis undis!</div><div style="text-indent: 5em">Nil mihi cum pelago; me mea terra capit.</div><div class="l">Plaude tuo Marti, miles! nos odimus arma;</div><div style="text-indent: 5em">Pax iuvat et media pace repertus amor.</div><div class="l">Auguribus Phoebus, Phoebe venantibus adsit!</div><div style="text-indent: 5em">Artifices in te verte, Minerva, manus!</div><div class="l">Ruricolae, Cereri teneroque adsurgite Baccho!</div><div style="text-indent: 5em">Pollucem pugiles, Castora placet eques!</div><div class="l">Nos tibi, blanda Venus, puerisque potentibus arcu</div><div style="text-indent: 5em">Plaudimus; inceptis adnue, diva, meis</div><div class="l">Daque novae mentem dominae! patiatur amari!</div><div style="text-indent: 5em">Adnuit et motu signa secunda dedit.</div><div class="l">Quod dea promisit, promittas ipsa, rogamus;</div><div style="text-indent: 5em">Pace loquar Veneris, tu dea maior eris.</div><div class="l">Per tibi tot iuro testes pompamque deorum,</div><div style="text-indent: 5em">Te dominam nobis tempus in omne peti! </div><div class="l">Sed pendent tibi crura. potes, si forte iuvabit,</div><div style="text-indent: 5em">Cancellis primos inseruisse pedes.</div><div class="l">Maxima iam vacuo praetor spectacula circo</div><div style="text-indent: 5em">Quadriiugos aequo carcere misit equos.</div><div class="l">Cui studeas, video. vincet, cuicumque favebis.</div><div style="text-indent: 5em">Quid cupias, ipsi scire videntur equi.</div><div class="l">Me miserum, metam spatioso circuit orbe!</div><div style="text-indent: 5em">Quid facis? admoto proxumus axe subit.</div><div class="l">Quid facis, infelix? perdis bona vota puellae.</div><div style="text-indent: 5em">Tende, precor, valida lora sinistra manu!</div><div class="l">Favimus ignavo — sed enim revocate, Quirites,</div><div style="text-indent: 5em">Et date iactatis undique signa togis!</div><div class="l">En, revocant! — ac ne turbet toga mota capillos,</div><div style="text-indent: 5em">In nostros abdas te licet usque sinus.</div><div class="l">Iamque patent iterum reserato carcere postes;</div><div style="text-indent: 5em">Evolat admissis discolor agmen equis.</div><div class="l">Nunc saltem supera spatioque insurge patenti!</div><div style="text-indent: 5em">Sint mea, sint dominae fac rata vota meae!</div><div class="l">Sunt dominae rata vota meae, mea vota supersunt.</div><div style="text-indent: 5em">Ille tenet palmam; palma petenda mea est.'</div><div class="l">Risit, et argutis quiddam promisit ocellis.</div><div style="text-indent: 5em">'Hoc satis est, alio cetera redde loco!' </div></div><div class="textpart" id="index.xml-body.1_div.1_div.3_div.3"><h4><span class="headingNumber">1.3.3. </span></h4><div class="l">Esse deos, i, crede — fidem iurata fefellit,</div><div style="text-indent: 5em">Et facies illi, quae fuit ante, manet!</div><div class="l">Quam longos habuit nondum periura capillos,</div><div style="text-indent: 5em">Tam longos, postquam numina laesit, habet.</div><div class="l">Candida candorem roseo suffusa rubore</div><div style="text-indent: 5em">Ante fuit — niveo lucet in ore rubor.</div><div class="l">Pes erat exiguus — pedis est artissima forma.</div><div style="text-indent: 5em">Longa decensque fuit — longa decensque manet.</div><div class="l">Argutos habuit — radiant ut sidus ocelli,</div><div style="text-indent: 5em">Per quos mentita est perfida saepe mihi.</div><div class="l">Scilicet aeterni falsum iurare puellis</div><div style="text-indent: 5em">Di quoque concedunt, formaque numen habet.</div><div class="l">Perque suos illam nuper iurasse recordor</div><div style="text-indent: 5em">Perque meos oculos: en doluere mei!</div><div class="l">Dicite, di, si vos inpune fefellerat illa,</div><div style="text-indent: 5em">Alterius meriti cur ego damna tuli?</div><div class="l">An non invidiae vobis Cepheia virgo est,</div><div style="text-indent: 5em">Pro male formosa iussa parente mori?</div><div class="l">Non satis est, quod vos habui sine pondere testis,</div><div style="text-indent: 5em">Et mecum lusos ridet inulta deos?</div><div class="l">Ut sua per nostram redimat periuria poenam,</div><div style="text-indent: 5em">Victima deceptus decipientis ero?</div><div class="l">Aut sine re nomen deus est frustraque timetur</div><div style="text-indent: 5em">Et stulta populos credulitate movet;</div><div class="l">Aut, siquis deus est, teneras amat ille puellas</div><div style="text-indent: 5em">Et nimium solas omnia posse iubet. </div><div class="l">Nobis fatifero Mavors accingitur ense;</div><div style="text-indent: 5em">Nos petit invicta Palladis hasta manu.</div><div class="l">Nobis flexibiles curvantur Apollinis arcus;</div><div style="text-indent: 5em">In nos alta Iovis dextera fulmen habet.</div><div class="l">Formosas superi metuunt offendere laesi</div><div style="text-indent: 5em">Atque ultro, quae se non timuere, timent.</div><div class="l">Et quisquam pia tura focis inponere curat?</div><div style="text-indent: 5em">Certe plus animi debet inesse viris!</div><div class="l">Iuppiter igne suo lucos iaculatur et arces</div><div style="text-indent: 5em">Missaque periuras tela ferire vetat.</div><div class="l">Tot meruere peti — Semele miserabilis arsit!</div><div style="text-indent: 5em">Officio est illi poena reperta suo;</div><div class="l">At si venturo se subduxisset amanti,</div><div style="text-indent: 5em">Non pater in Baccho matris haberet opus.</div><div class="l">Quid queror et toto facio convicia caelo?</div><div style="text-indent: 5em">Di quoque habent oculos, di quoque pectus habent!</div><div class="l">Si deus ipse forem, numen sine fraude liceret</div><div style="text-indent: 5em">Femina mendaci falleret ore meum;</div><div class="l">Ipse ego iurarem verum iurare puellas</div><div style="text-indent: 5em">Et non de tetricis dicerer esse deus.</div><div class="l">Tu tamen illorum moderatius utere dono — </div><div style="text-indent: 5em">Aut oculis certe parce, puella, meis!</div></div><div class="textpart" id="index.xml-body.1_div.1_div.3_div.4"><h4><span class="headingNumber">1.3.4. </span></h4><div class="l">Dure vir, inposito tenerae custode puellae</div><div style="text-indent: 5em">Nil agis; ingenio est quaeque tuenda suo. </div><div class="l">Siqua metu dempto casta est, ea denique casta est;</div><div style="text-indent: 5em">Quae, quia non liceat, non facit, illa facit!</div><div class="l">Ut iam servaris bene corpus, adultera mens est;</div><div style="text-indent: 5em">Nec custodiri, ne velit, ulla potest.</div><div class="l">Nec corpus servare potes, licet omnia claudas;</div><div style="text-indent: 5em">Omnibus exclusis intus adulter erit.</div><div class="l">Cui peccare licet, peccat minus; ipsa potestas</div><div style="text-indent: 5em">Semina nequitiae languidiora facit.</div><div class="l">Desine, crede mihi, vitia inritare vetando;</div><div style="text-indent: 5em">Obsequio vinces aptius illa tuo.</div><div class="l">Vidi ego nuper equum contra sua vincla tenacem</div><div style="text-indent: 5em">Ore reluctanti fulminis ire modo;</div><div class="l">Constitit ut primum concessas sensit habenas</div><div style="text-indent: 5em">Frenaque in effusa laxa iacere iuba!</div><div class="l">Nitimur in vetitum semper cupimusque negata;</div><div style="text-indent: 5em">Sic interdictis imminet aeger aquis.</div><div class="l">Centum fronte oculos, centum cervice gerebat</div><div style="text-indent: 5em">Argus — et hos unus saepe fefellit Amor;</div><div class="l">In thalamum Danae ferro saxoque perennem</div><div style="text-indent: 5em">Quae fuerat virgo tradita, mater erat;</div><div class="l">Penelope mansit, quamvis custode carebat,</div><div style="text-indent: 5em">Inter tot iuvenes intemerata procos.</div><div class="l">Quidquid servatur cupimus magis, ipsaque furem</div><div style="text-indent: 5em">Cura vocat; pauci, quod sinit alter, amant.</div><div class="l">Nec facie placet illa sua, sed amore mariti;</div><div style="text-indent: 5em">Nescio quid, quod te ceperit, esse putant.</div><div class="l">Non proba fit, quam vir servat, sed adultera cara;</div><div style="text-indent: 5em">Ipse timor pretium corpore maius habet.</div><div class="l">Indignere licet, iuvat inconcessa voluptas;</div><div style="text-indent: 5em">Sola placet, 'timeo!' dicere siqua potest. </div><div class="l">Nec tamen ingenuam ius est servare puellam — </div><div style="text-indent: 5em">Hic metus externae corpora gentis agat!</div><div class="l">Scilicet ut possit custos 'ego' dicere 'feci,'</div><div style="text-indent: 5em">In laudem servi casta sit illa tui?</div><div class="l">Rusticus est nimium, quem laedit adultera coniunx,</div><div style="text-indent: 5em">Et notos mores non satis urbis habet</div><div class="l">In qua Martigenae non sunt sine crimine nati</div><div style="text-indent: 5em">Romulus Iliades Iliadesque Remus.</div><div class="l">Quo tibi formosam, si non nisi casta placebat?</div><div style="text-indent: 5em">Non possunt ullis ista coire modis.</div><div class="l">Si sapis, indulge dominae vultusque severos</div><div style="text-indent: 5em">Exue, nec rigidi iura tuere viri,</div><div class="l">Et cole quos dederit — multos dabit — uxor amicos.</div><div style="text-indent: 5em">Gratia sic minimo magna labore venit;</div><div class="l">Sic poteris iuvenum convivia semper inire</div><div style="text-indent: 5em">Et, quae non dederis, multa videre domi.</div></div><div class="textpart" id="index.xml-body.1_div.1_div.3_div.5"><h4><span class="headingNumber">1.3.5. </span></h4><div class="l">'Nox erat, et somnus lassos submisit ocellos;</div><div style="text-indent: 5em">Terruerunt animum talia visa meum:</div><div class="l">Colle sub aprico creberrimus ilice lucus</div><div style="text-indent: 5em">Stabat, et in ramis multa latebat avis.</div><div class="l">Area gramineo suberat viridissima prato,</div><div style="text-indent: 5em">Umida de guttis lene sonantis aquae.</div><div class="l">Ipse sub arboreis vitabam frondibus aestum — </div><div style="text-indent: 5em">Fronde sub arborea sed tamen aestus erat — </div><div class="l">Ecce! petens variis inmixtas floribus herbas</div><div style="text-indent: 5em">Constitit ante oculos candida vacca meos,</div><div class="l">Candidior nivibus, tunc cum cecidere recentes,</div><div style="text-indent: 5em">In liquidas nondum quas mora vertit aquas;</div><div class="l">Candidior, quod adhuc spumis stridentibus albet</div><div style="text-indent: 5em">Et modo siccatam, lacte, reliquit ovem.</div><div class="l">Taurus erat comes huic, feliciter ille maritus,</div><div style="text-indent: 5em">Cumque sua teneram coniuge pressit humum.</div><div class="l">Dum iacet et lente revocatas ruminat herbas</div><div style="text-indent: 5em">Atque iterum pasto pascitur ante cibo,</div><div class="l">Visus erat, somno vires adimente ferendi,</div><div style="text-indent: 5em">Cornigerum terra deposuisse caput.</div><div class="l">Huc levibus cornix pinnis delapsa per auras</div><div style="text-indent: 5em">Venit et in viridi garrula sedit humo,</div><div class="l">Terque bovis niveae petulanti pectora rostro</div><div style="text-indent: 5em">Fodit et albentis abstulit ore iubas.</div><div class="l">Illa locum taurumque diu cunctata relinquit — </div><div style="text-indent: 5em">Sed niger in vaccae pectore livor erat;</div><div class="l">Utque procul vidit carpentes pabula tauros — </div><div style="text-indent: 5em">Carpebant tauri pabula laeta procul — </div><div class="l">Illuc se rapuit gregibusque inmiscuit illis</div><div style="text-indent: 5em">Et petiit herbae fertilioris humum.</div><div class="l">Dic age, nocturnae, quicumque es, imaginis augur,</div><div style="text-indent: 5em">Siquid habent veri, visa quid ista ferant.'</div><div class="l">Sic ego; nocturnae sic dixit imaginis augur,</div><div style="text-indent: 5em">Expendens animo singula dicta suo:</div><div class="l">'Quem tu mobilibus foliis vitare volebas,</div><div style="text-indent: 5em">Sed male vitabas, aestus amoris erat. </div><div class="l">Vacca puella tua est — aptus color ille puellae;</div><div style="text-indent: 5em">Tu vir et in vacca conpare taurus eras.</div><div class="l">Pectora quod rostro cornix fodiebat acuto,</div><div style="text-indent: 5em">Ingenium dominae lena movebat anus.</div><div class="l">Quod cunctata diu taurum sua vacca reliquit,</div><div style="text-indent: 5em">Frigidus in viduo destituere toro.</div><div class="l">Livor et adverso maculae sub pectore nigrae</div><div style="text-indent: 5em">Pectus adulterii labe carere negant.'</div><div class="l">Dixerat interpres. gelido mihi sanguis ab ore</div><div style="text-indent: 5em">Fugit, et ante oculos nox stetit alta meos.</div></div><div class="textpart" id="index.xml-body.1_div.1_div.3_div.6"><h4><span class="headingNumber">1.3.6. </span></h4><div class="l">Amnis harundinibus limosas obsite ripas,</div><div style="text-indent: 5em">Ad dominam propero — siste parumper aquas!</div><div class="l">Nec tibi sunt pontes nec quae sine remigis ictu</div><div style="text-indent: 5em">Concava traiecto cumba rudente vehat.</div><div class="l">Parvus eras, memini, nec te transire refugi,</div><div style="text-indent: 5em">Summaque vix talos contigit unda meos.</div><div class="l">Nunc ruis adposito nivibus de monte solutis</div><div style="text-indent: 5em">Et turpi crassas gurgite volvis aquas.</div><div class="l">Quid properasse iuvat, quid parca dedisse quieti</div><div style="text-indent: 5em">Tempora, quid nocti conseruisse diem,</div><div class="l">Si tamen hic standum est, si non datur artibus ullis</div><div style="text-indent: 5em">Ulterior nostro ripa premenda pedi?</div><div class="l">Nunc ego, quas habuit pinnas Danaeius heros,</div><div style="text-indent: 5em">Terribili densum cum tulit angue caput, </div><div class="l">Nunc opto currum, de quo Cerealia primum</div><div style="text-indent: 5em">Semina venerunt in rude missa solum.</div><div class="l">Prodigiosa loquor veterum mendacia vatum;</div><div style="text-indent: 5em">Nec tulit haec umquam nec feret ulla dies.</div><div class="l">Tu potius, ripis effuse capacibus amnis — </div><div style="text-indent: 5em">Sic aeternus eas — labere fine tuo!</div><div class="l">Non eris invidiae, torrens, mihi crede, ferendae,</div><div style="text-indent: 5em">Si dicar per te forte retentus amans.</div><div class="l">Flumina deberent iuvenes in amore iuvare;</div><div style="text-indent: 5em">Flumina senserunt ipsa, quid esset amor.</div><div class="l">Inachus in Melie Bithynide pallidus isse</div><div style="text-indent: 5em">Dicitur et gelidis incaluisse vadis.</div><div class="l">Nondum Troia fuit lustris obsessa duobus,</div><div style="text-indent: 5em">Cum rapuit vultus, Xanthe, Neaera tuos.</div><div class="l">Quid? non Alpheon diversis currere terris</div><div style="text-indent: 5em">Virginis Arcadiae certus adegit amor?</div><div class="l">Te quoque promissam Xutho, Penee, Creusam</div><div style="text-indent: 5em">Pthiotum terris occuluisse ferunt.</div><div class="l">Quid referam Asopon, quem cepit Martia Thebe,</div><div style="text-indent: 5em">Natarum Thebe quinque futura parens?</div><div class="l">Cornua si tua nunc ubi sint, Acheloe, requiram,</div><div style="text-indent: 5em">Herculis irata fracta querere manu;</div><div class="l">Nec tanti Calydon nec tota Aetolia tanti,</div><div style="text-indent: 5em">Una tamen tanti Deianira fuit.</div><div class="l">Ille fluens dives septena per ostia Nilus,</div><div style="text-indent: 5em">Qui patriam tantae tam bene celat aquae,</div><div class="l">Fertur in Euanthe collectam Asopide flammam</div><div style="text-indent: 5em">Vincere gurgitibus non potuisse suis.</div><div class="l">Siccus ut amplecti Salmonida posset Enipeus,</div><div style="text-indent: 5em">Cedere iussit aquam; iussa recessit aqua. </div><div class="l">Nec te praetereo, qui per cava saxa volutans</div><div style="text-indent: 5em">Tiburis Argei pomifera arva rigas,</div><div class="l">Ilia cui placuit, quamvis erat horrida cultu,</div><div style="text-indent: 5em">Ungue notata comas, ungue notata genas.</div><div class="l">Illa gemens patruique nefas delictaque Martis</div><div style="text-indent: 5em">Errabat nudo per loca sola pede.</div><div class="l">Hanc Anien rapidis animosus vidit ab undis</div><div style="text-indent: 5em">Raucaque de mediis sustulit ora vadis</div><div class="l">Atque ita 'quid nostras' dixit 'teris anxia ripas,</div><div style="text-indent: 5em">Ilia, ab Idaeo Laumedonte genus?</div><div class="l">Quo cultus abiere tui? quid sola vagaris,</div><div style="text-indent: 5em">Vitta nec evinctas inpedit alba comas?</div><div class="l">Quid fles et madidos lacrimis corrumpis ocellos</div><div style="text-indent: 5em">Pectoraque insana plangis aperta manu?</div><div class="l">Ille habet et silices et vivum in pectore ferrum,</div><div style="text-indent: 5em">Qui tenero lacrimas lentus in ore videt.</div><div class="l">Ilia, pone metus! tibi regia nostra patebit,</div><div style="text-indent: 5em">Teque colent amnes. Ilia, pone metus!</div><div class="l">Tu centum aut plures inter dominabere nymphas;</div><div style="text-indent: 5em">Nam centum aut plures flumina nostra tenent.</div><div class="l">Ne me sperne, precor, tantum, Troiana propago;</div><div style="text-indent: 5em">Munera promissis uberiora feres.'</div><div class="l">Dixerat. illa oculos in humum deiecta modestos</div><div style="text-indent: 5em">Spargebat teneros flebilis imbre sinus.</div><div class="l">Ter molita fugam ter ad altas restitit undas,</div><div style="text-indent: 5em">Currendi vires eripiente metu.</div><div class="l">Sera tamen scindens inimico pollice crinem</div><div style="text-indent: 5em">Edidit indignos ore tremente sonos: </div><div class="l">'O utinam mea lecta forent patrioque sepulcro</div><div style="text-indent: 5em">Condita, cum poterant virginis ossa legi!</div><div class="l">Cur, modo Vestalis, taedas invitor ad ullas</div><div style="text-indent: 5em">Turpis et Iliacis infitianda focis?</div><div class="l">Quid moror et digitis designor adultera vulgi?</div><div style="text-indent: 5em">Desint famosus quae notet ora pudor!'</div><div class="l">Hactenus, et vestem tumidis praetendit ocellis</div><div style="text-indent: 5em">Atque ita se in rapidas perdita misit aquas.</div><div class="l">Supposuisse manus ad pectora lubricus amnis</div><div style="text-indent: 5em">Dicitur et socii iura dedisse tori.</div><div class="l">Te quoque credibile est aliqua caluisse puella;</div><div style="text-indent: 5em">Sed nemora et silvae crimina vestra tegunt.</div><div class="l">Dum loquor, increvit latis spatiosior undis,</div><div style="text-indent: 5em">Nec capit admissas alveus altus aquas.</div><div class="l">Quid mecum, furiose, tibi? quid mutua differs</div><div style="text-indent: 5em">Gaudia? quid coeptum, rustice, rumpis iter?</div><div class="l">Quid? si legitimum flueres, si nobile flumen,</div><div style="text-indent: 5em">Si tibi per terras maxima fama foret — </div><div class="l">Nomen habes nullum, rivis collecte caducis,</div><div style="text-indent: 5em">Nec tibi sunt fontes nec tibi certa domus!</div><div class="l">Fontis habes instar pluviamque nivesque solutas,</div><div style="text-indent: 5em">Quas tibi divitias pigra ministrat hiemps;</div><div class="l">Aut lutulentus agis brumali tempore cursus,</div><div style="text-indent: 5em">Aut premis arentem pulverulentus humum.</div><div class="l">Quis te tum potuit sitiens haurire viator?</div><div style="text-indent: 5em">Quis dixit grata voce 'perennis eas'? </div><div class="l">Damnosus pecori curris, damnosior agris.</div><div style="text-indent: 5em">Forsitan haec alios; me mea damna movent.</div><div class="l">Huic ego, vae! demens narrabam fluminum amores!</div><div style="text-indent: 5em">Iactasse indigne nomina tanta pudet.</div><div class="l">Nescio quem hunc spectans Acheloon et Inachon amnem</div><div style="text-indent: 5em">Et potui nomen, Nile, referre tuum!</div><div class="l">At tibi pro meritis, opto, non candide torrens,</div><div style="text-indent: 5em">Sint rapidi soles siccaque semper hiemps!</div></div><div class="textpart" id="index.xml-body.1_div.1_div.3_div.7"><h4><span class="headingNumber">1.3.7. </span></h4><div class="l">At non formosa est, at non bene culta puella,</div><div style="text-indent: 5em">At, puto, non votis saepe petita meis!</div><div class="l">Hanc tamen in nullos tenui male languidus usus,</div><div style="text-indent: 5em">Sed iacui pigro crimen onusque toro;</div><div class="l">Nec potui cupiens, pariter cupiente puella,</div><div style="text-indent: 5em">Inguinis effeti parte iuvante frui.</div><div class="l">Illa quidem nostro subiecit eburnea collo</div><div style="text-indent: 5em">Bracchia Sithonia candidiora nive,</div><div class="l">Osculaque inseruit cupida luctantia lingua</div><div style="text-indent: 5em">Lascivum femori supposuitque femur,</div><div class="l">Et mihi blanditias dixit dominumque vocavit,</div><div style="text-indent: 5em">Et quae praeterea publica verba iuvant.</div><div class="l">Tacta tamen veluti gelida mea membra cicuta</div><div style="text-indent: 5em">Segnia propositum destituere meum;</div><div class="l">Truncus iners iacui, species et inutile pondus,</div><div style="text-indent: 5em">Et non exactum, corpus an umbra forem.</div><div class="l">Quae mihi ventura est, siquidem ventura, senectus,</div><div style="text-indent: 5em">Cum desit numeris ipsa iuventa suis? </div><div class="l">A, pudet annorum: quo me iuvenemque virumque?</div><div style="text-indent: 5em">Nec iuvenem nec me sensit amica virum!</div><div class="l">Sic flammas aditura pias aeterna sacerdos</div><div style="text-indent: 5em">Surgit et a caro fratre verenda soror.</div><div class="l">At nuper bis flava Chlide, ter candida Pitho,</div><div style="text-indent: 5em">Ter Libas officio continuata meo est;</div><div class="l">Exigere a nobis angusta nocte Corinnam</div><div style="text-indent: 5em">Me memini numeros sustinuisse novem.</div><div class="l">Num mea Thessalico languent devota veneno</div><div style="text-indent: 5em">Corpora? num misero carmen et herba nocent,</div><div class="l">Sagave poenicea defixit nomina cera</div><div style="text-indent: 5em">Et medium tenuis in iecur egit acus?</div><div class="l">Carmine laesa Ceres sterilem vanescit in herbam,</div><div style="text-indent: 5em">Deficiunt laesi carmine fontis aquae,</div><div class="l">Ilicibus glandes cantataque vitibus uva</div><div style="text-indent: 5em">Decidit, et nullo poma movente fluunt.</div><div class="l">Quid vetat et nervos magicas torpere per artes?</div><div style="text-indent: 5em">Forsitan inpatiens fit latus inde meum.</div><div class="l">Huc pudor accessit: facti pudor ipse nocebat;</div><div style="text-indent: 5em">Ille fuit vitii causa secunda mei.</div><div class="l">At qualem vidi tantum tetigique puellam!</div><div style="text-indent: 5em">Sic etiam tunica tangitur illa sua.</div><div class="l">Illius ad tactum Pylius iuvenescere possit</div><div style="text-indent: 5em">Tithonosque annis fortior esse suis.</div><div class="l">Haec mihi contigerat; sed vir non contigit illi.</div><div style="text-indent: 5em">Quas nunc concipiam per nova vota preces?</div><div class="l">Credo etiam magnos, quo sum tam turpiter usus,</div><div style="text-indent: 5em">Muneris oblati paenituisse deos.</div><div class="l">Optabam certe recipi — sum nempe receptus;</div><div style="text-indent: 5em">Oscula ferre — tuli; proximus esse — fui. </div><div class="l">Quo mihi fortunae tantum? quo regna sine usu?</div><div style="text-indent: 5em">Quid, nisi possedi dives avarus opes?</div><div class="l">Sic aret mediis taciti vulgator in undis</div><div style="text-indent: 5em">Pomaque, quae nullo tempore tangat, habet.</div><div class="l">A tenera quisquam sic surgit mane puella,</div><div style="text-indent: 5em">Protinus ut sanctos possit adire deos?</div><div class="l">Sed, puto, non blande, non optima perdidit in me</div><div style="text-indent: 5em">Oscula; non omni sollicitavit ope!</div><div class="l">Illa graves potuit quercus adamantaque durum</div><div style="text-indent: 5em">Surdaque blanditiis saxa movere suis.</div><div class="l">Digna movere fuit certe vivosque virosque;</div><div style="text-indent: 5em">Sed neque tum vixi nec vir, ut ante, fui.</div><div class="l">Quid iuvet, ad surdas si cantet Phemius aures?</div><div style="text-indent: 5em">Quid miserum Thamyran picta tabella iuvat?</div><div class="l">At quae non tacita formavi gaudia mente!</div><div style="text-indent: 5em">Quos ego non finxi disposuique modos!</div><div class="l">Nostra tamen iacuere velut praemortua membra</div><div style="text-indent: 5em">Turpiter hesterna languidiora rosa — </div><div class="l">Quae nunc, ecce, vigent intempestiva valentque,</div><div style="text-indent: 5em">Nunc opus exposcunt militiamque suam.</div><div class="l">Quin istic pudibunda iaces, pars pessima nostri?</div><div style="text-indent: 5em">Sic sum pollicitis captus et ante tuis.</div><div class="l">Tu dominum fallis; per te deprensus inermis</div><div style="text-indent: 5em">Tristia cum magno damna pudore tuli.</div><div class="l">Hanc etiam non est mea dedignata puella</div><div style="text-indent: 5em">Molliter admota sollicitare manu;</div><div class="l">Sed postquam nullas consurgere posse per artes</div><div style="text-indent: 5em">Inmemoremque sui procubuisse videt,</div><div class="l">'Quid me ludis?' ait, 'quis te, male sane, iubebat</div><div style="text-indent: 5em">Invitum nostro ponere membra toro? </div><div class="l">Aut te traiectis Aeaea venefica lanis</div><div style="text-indent: 5em">Devovet, aut alio lassus amore venis.'</div><div class="l">Nec mora, desiluit tunica velata soluta — </div><div style="text-indent: 5em">Et decuit nudos proripuisse pedes! — </div><div class="l">Neve suae possent intactam scire ministrae,</div><div style="text-indent: 5em">Dedecus hoc sumpta dissimulavit aqua.</div></div><div class="textpart" id="index.xml-body.1_div.1_div.3_div.8"><h4><span class="headingNumber">1.3.8. </span></h4><div class="l">Et quisquam ingenuas etiamnunc suspicit artes,</div><div style="text-indent: 5em">Aut tenerum dotes carmen habere putat?</div><div class="l">Ingenium quondam fuerat pretiosius auro;</div><div style="text-indent: 5em">At nunc barbaria est grandis, habere nihil.</div><div class="l">Cum pulchrae dominae nostri placuere libelli,</div><div style="text-indent: 5em">Quo licuit libris, non licet ire mihi;</div><div class="l">Cum bene laudavit, laudato ianua clausa est.</div><div style="text-indent: 5em">Turpiter huc illuc ingeniosus eo.</div><div class="l">Ecce, recens dives parto per vulnera censu</div><div style="text-indent: 5em">Praefertur nobis sanguine pastus eques!</div><div class="l">Hunc potes amplecti formosis, vita, lacertis?</div><div style="text-indent: 5em">Huius in amplexu, vita, iacere potes?</div><div class="l">Si nescis, caput hoc galeam portare solebat;</div><div style="text-indent: 5em">Ense latus cinctum, quod tibi servit, erat; </div><div class="l">Laeva manus, cui nunc serum male convenit aurum,</div><div style="text-indent: 5em">Scuta tulit; dextram tange — cruenta fuit!</div><div class="l">Qua periit aliquis, potes hanc contingere dextram?</div><div style="text-indent: 5em">Heu, ubi mollities pectoris illa tui?</div><div class="l">Cerne cicatrices, veteris vestigia pugnae — </div><div style="text-indent: 5em">Quaesitum est illi corpore, quidquid habet.</div><div class="l">Forsitan et, quotiens hominem iugulaverit, ille</div><div style="text-indent: 5em">Indicet! hoc fassas tangis, avara, manus?</div><div class="l">Ille ego Musarum purus Phoebique sacerdos</div><div style="text-indent: 5em">Ad rigidas canto carmen inane fores?</div><div class="l">Discite, qui sapitis, non quae nos scimus inertes,</div><div style="text-indent: 5em">Sed trepidas acies et fera castra sequi</div><div class="l">Proque bono versu primum deducite pilum!</div><div style="text-indent: 5em">Nox tibi, si belles, possit, Homere, dari.</div><div class="l">Iuppiter, admonitus nihil esse potentius auro,</div><div style="text-indent: 5em">Corruptae pretium virginis ipse fuit.</div><div class="l">Dum merces aberat, durus pater, ipsa severa,</div><div style="text-indent: 5em">Aerati postes, ferrea turris erat;</div><div class="l">Sed postquam sapiens in munere venit adulter,</div><div style="text-indent: 5em">Praebuit ipsa sinus et dare iussa dedit.</div><div class="l">At cum regna senex caeli Saturnus haberet,</div><div style="text-indent: 5em">Omne lucrum tenebris alta premebat humus.</div><div class="l">Aeraque et argentum cumque auro pondera ferri</div><div style="text-indent: 5em">Manibus admorat, nullaque massa fuit.</div><div class="l">At meliora dabat — curvo sine vomere fruges</div><div style="text-indent: 5em">Pomaque et in quercu mella reperta cava. </div><div class="l">Nec valido quisquam terram scindebat aratro,</div><div style="text-indent: 5em">Signabat nullo limite mensor humum,</div><div class="l">Non freta demisso verrebant eruta remo;</div><div style="text-indent: 5em">Ultima mortali tum via litus erat.</div><div class="l">Contra te sollers, hominum natura, fuisti</div><div style="text-indent: 5em">Et nimium damnis ingeniosa tuis.</div><div class="l">Quo tibi, turritis incingere moenibus urbes?</div><div style="text-indent: 5em">Quo tibi, discordes addere in arma manus?</div><div class="l">Quid tibi cum pelago — terra contenta fuisses!</div><div style="text-indent: 5em">Cur non et caelum, tertia regna, petis?</div><div class="l">Qua licet, adfectas caelum quoque — templa Quirinus,</div><div style="text-indent: 5em">Liber et Alcides et modo Caesar habent.</div><div class="l">Eruimus terra solidum pro frugibus aurum.</div><div style="text-indent: 5em">Possidet inventas sanguine miles opes.</div><div class="l">Curia pauperibus clausa est — dat census honores;</div><div style="text-indent: 5em">Inde gravis iudex, inde severus eques!</div><div class="l">Omnia possideant; illis Campusque forumque</div><div style="text-indent: 5em">Serviat, hi pacem crudaque bella gerant — </div><div class="l">Tantum ne nostros avidi liceantur amores,</div><div style="text-indent: 5em">Et — satis est — aliquid pauperis esse sinant!</div><div class="l">At nunc, exaequet tetricas licet illa Sabinas,</div><div style="text-indent: 5em">Imperat ut captae qui dare multa potest;</div><div class="l">Me prohibet custos, in me timet illa maritum.</div><div style="text-indent: 5em">Si dederim, tota cedet uterque domo!</div><div class="l">O si neclecti quisquam deus ultor amantis</div><div style="text-indent: 5em">Tam male quaesitas pulvere mutet opes! </div></div><div class="textpart" id="index.xml-body.1_div.1_div.3_div.9"><h4><span class="headingNumber">1.3.9. </span></h4><div class="l">Memnona si mater, mater ploravit Achillem,</div><div style="text-indent: 5em">Et tangunt magnas tristia fata deas,</div><div class="l">Flebilis indignos, Elegia, solve capillos!</div><div style="text-indent: 5em">A, nimis ex vero nunc tibi nomen erit! — </div><div class="l">Ille tui vates operis, tua fama, Tibullus</div><div style="text-indent: 5em">Ardet in extructo, corpus inane, rogo.</div><div class="l">Ecce, puer Veneris fert eversamque pharetram</div><div style="text-indent: 5em">Et fractos arcus et sine luce facem;</div><div class="l">Adspice, demissis ut eat miserabilis alis</div><div style="text-indent: 5em">Pectoraque infesta tundat aperta manu!</div><div class="l">Excipiunt lacrimas sparsi per colla capilli,</div><div style="text-indent: 5em">Oraque singultu concutiente sonant.</div><div class="l">Fratris in Aeneae sic illum funere dicunt</div><div style="text-indent: 5em">Egressum tectis, pulcher Iule, tuis;</div><div class="l">Nec minus est confusa Venus moriente Tibullo,</div><div style="text-indent: 5em">Quam iuveni rupit cum ferus inguen aper.</div><div class="l">At sacri vates et divum cura vocamur;</div><div style="text-indent: 5em">Sunt etiam qui nos numen habere putent.</div><div class="l">Scilicet omne sacrum mors inportuna profanat,</div><div style="text-indent: 5em">Omnibus obscuras inicit illa manus!</div><div class="l">Quid pater Ismario, quid mater profuit Orpheo?</div><div style="text-indent: 5em">Carmine quid victas obstipuisse feras?</div><div class="l">Et Linon in silvis idem pater 'aelinon!' altis</div><div style="text-indent: 5em">Dicitur invita concinuisse lyra.</div><div class="l">Adice Maeoniden, a quo ceu fonte perenni</div><div style="text-indent: 5em">Vatum Pieriis ora rigantur aquis — </div><div class="l">Hunc quoque summa dies nigro submersit Averno.</div><div style="text-indent: 5em">Defugiunt avidos carmina sola rogos;</div><div class="l">Durant, vatis opus, Troiani fama laboris</div><div style="text-indent: 5em">Tardaque nocturno tela retexta dolo.</div><div class="l">Sic Nemesis longum, sic Delia nomen habebunt,</div><div style="text-indent: 5em">Altera cura recens, altera primus amor.</div><div class="l">Quid vos sacra iuvant? quid nunc Aegyptia prosunt</div><div style="text-indent: 5em">Sistra? quid in vacuo secubuisse toro?</div><div class="l">Cum rapiunt mala fata bonos — ignoscite fasso! — </div><div style="text-indent: 5em">Sollicitor nullos esse putare deos.</div><div class="l">Vive pius — moriere; pius cole sacra — colentem</div><div style="text-indent: 5em">Mors gravis a templis in cava busta trahet;</div><div class="l">Carminibus confide bonis — iacet, ecce, Tibullus:</div><div style="text-indent: 5em">Vix manet e toto, parva quod urna capit!</div><div class="l">Tene, sacer vates, flammae rapuere rogales</div><div style="text-indent: 5em">Pectoribus pasci nec timuere tuis?</div><div class="l">Aurea sanctorum potuissent templa deorum</div><div style="text-indent: 5em">Urere, quae tantum sustinuere nefas!</div><div class="l">Avertit vultus, Erycis quae possidet arces;</div><div style="text-indent: 5em">Sunt quoque, qui lacrimas continuisse negant.</div><div class="l">Sed tamen hoc melius, quam si Phaeacia tellus</div><div style="text-indent: 5em">Ignotum vili supposuisset humo.</div><div class="l">Hinc certe madidos fugientis pressit ocellos</div><div style="text-indent: 5em">Mater et in cineres ultima dona tulit;</div><div class="l">Hinc soror in partem misera cum matre doloris</div><div style="text-indent: 5em">Venit inornatas dilaniata comas, </div><div class="l">Cumque tuis sua iunxerunt Nemesisque priorque</div><div style="text-indent: 5em">Oscula nec solos destituere rogos.</div><div class="l">Delia discedens 'felicius' inquit 'amata</div><div style="text-indent: 5em">Sum tibi; vixisti, dum tuus ignis eram.'</div><div class="l">Cui Nemesis 'quid' ait 'tibi sunt mea damna dolori?</div><div style="text-indent: 5em">Me tenuit moriens deficiente manu.'</div><div class="l">Si tamen e nobis aliquid nisi nomen et umbra</div><div style="text-indent: 5em">Restat, in Elysia valle Tibullus erit.</div><div class="l">Obvius huic venias hedera iuvenalia cinctus</div><div style="text-indent: 5em">Tempora cum Calvo, docte Catulle, tuo;</div><div class="l">Tu quoque, si falsum est temerati crimen amici,</div><div style="text-indent: 5em">Sanguinis atque animae prodige Galle tuae.</div><div class="l">His comes umbra tua est; siqua est modo corporis umbra,</div><div style="text-indent: 5em">Auxisti numeros, culte Tibulle, pios.</div><div class="l">Ossa quieta, precor, tuta requiescite in urna,</div><div style="text-indent: 5em">Et sit humus cineri non onerosa tuo!</div></div><div class="textpart" id="index.xml-body.1_div.1_div.3_div.10"><h4><span class="headingNumber">1.3.10. </span></h4><div class="l">Annua venerunt Cerealis tempora sacri;</div><div style="text-indent: 5em">Secubat in vacuo sola puella toro.</div><div class="l">Flava Ceres, tenues spicis redimita capillos,</div><div style="text-indent: 5em">Cur inhibes sacris commoda nostra tuis?</div><div class="l">Te, dea, munificam gentes, ubi quaeque, loquuntur,</div><div style="text-indent: 5em">Nec minus humanis invidet ulla bonis.</div><div class="l">Ante nec hirsuti torrebant farra coloni,</div><div style="text-indent: 5em">Nec notum terris area nomen erat, </div><div class="l">Sed glandem quercus, oracula prima, ferebant;</div><div style="text-indent: 5em">Haec erat et teneri caespitis herba cibus.</div><div class="l">Prima Ceres docuit turgescere semen in agris</div><div style="text-indent: 5em">Falce coloratas subsecuitque comas;</div><div class="l">Prima iugis tauros supponere colla coegit,</div><div style="text-indent: 5em">Et veterem curvo dente revellit humum.</div><div class="l">Hanc quisquam lacrimis laetari credit amantum</div><div style="text-indent: 5em">Et bene tormentis secubituque coli?</div><div class="l">Nec tamen est, quamvis agros amet illa feraces,</div><div style="text-indent: 5em">Rustica nec viduum pectus amoris habet.</div><div class="l">Cretes erunt testes — nec fingunt omnia Cretes.</div><div style="text-indent: 5em">Crete nutrito terra superba Iove.</div><div class="l">Illic, sideream mundi qui temperat arcem,</div><div style="text-indent: 5em">Exiguus tenero lac bibit ore puer.</div><div class="l">Magna fides testi: testis laudatur alumno.</div><div style="text-indent: 5em">Fassuram Cererem crimina nostra puto.</div><div class="l">Viderat Iasium Cretaea diva sub Ida</div><div style="text-indent: 5em">Figentem certa terga ferina manu.</div><div class="l">Vidit, et ut tenerae flammam rapuere medullae,</div><div style="text-indent: 5em">Hinc pudor, ex illa parte trahebat amor.</div><div class="l">Victus amore pudor; sulcos arere videres</div><div style="text-indent: 5em">Et sata cum minima parte redire sui.</div><div class="l">Cum bene iactati pulsarant arva ligones,</div><div style="text-indent: 5em">Ruperat et duram vomer aduncus humum,</div><div class="l">Seminaque in latos ierant aequaliter agros,</div><div style="text-indent: 5em">Inrita decepti vota colentis erant.</div><div class="l">Diva potens frugum silvis cessabat in altis;</div><div style="text-indent: 5em">Deciderant longae spicea serta comae.</div><div class="l">Sola fuit Crete fecundo fertilis anno;</div><div style="text-indent: 5em">Omnia, qua tulerat se dea, messis erat; </div><div class="l">Ipsa, locus nemorum, canebat frugibus Ide,</div><div style="text-indent: 5em">Et ferus in silva farra metebat aper.</div><div class="l">Optavit Minos similes sibi legifer annos;</div><div style="text-indent: 5em">Optasset, Cereris longus ut esset amor.</div><div class="l">Quod tibi secubitus tristes, dea flava, fuissent,</div><div style="text-indent: 5em">Hoc cogor sacris nunc ego ferre tuis?</div><div class="l">Cur ego sim tristis, cum sit tibi nata reperta</div><div style="text-indent: 5em">Regnaque quam Iuno sorte minore regat?</div><div class="l">Festa dies Veneremque vocat cantusque merumque;</div><div style="text-indent: 5em">Haec decet ad dominos munera ferre deos.</div></div><div class="textpart" id="index.xml-body.1_div.1_div.3_div.11"><h4><span class="headingNumber">1.3.11. </span></h4><div class="l">Multa diuque tuli; vitiis patientia victa est;</div><div style="text-indent: 5em">Cede fatigato pectore, turpis amor!</div><div class="l">Scilicet adserui iam me fugique catenas,</div><div style="text-indent: 5em">Et quae non puduit ferre, tulisse pudet.</div><div class="l">Vicimus et domitum pedibus calcamus amorem;</div><div style="text-indent: 5em">Venerunt capiti cornua sera meo.</div><div class="l">Perfer et obdura! dolor hic tibi proderit olim;</div><div style="text-indent: 5em">Saepe tulit lassis sucus amarus opem.</div><div class="l">Ergo ego sustinui, foribus tam saepe repulsus,</div><div style="text-indent: 5em">Ingenuum dura ponere corpus humo?</div><div class="l">Ergo ego nescio cui, quem tu conplexa tenebas,</div><div style="text-indent: 5em">Excubui clausam servus ut ante domum? </div><div class="l">Vidi, cum foribus lassus prodiret amator,</div><div style="text-indent: 5em">Invalidum referens emeritumque latus;</div><div class="l">Hoc tamen est levius, quam quod sum visus ab illo — </div><div style="text-indent: 5em">Eveniat nostris hostibus ille pudor!</div><div class="l">Quando ego non fixus lateri patienter adhaesi,</div><div style="text-indent: 5em">Ipse tuus custos, ipse vir, ipse comes?</div><div class="l">Scilicet et populo per me comitata placebas;</div><div style="text-indent: 5em">Causa fuit multis noster amoris amor.</div><div class="l">Turpia quid referam vanae mendacia linguae</div><div style="text-indent: 5em">Et periuratos in mea damna deos?</div><div class="l">Quid iuvenum tacitos inter convivia nutus</div><div style="text-indent: 5em">Verbaque conpositis dissimulata notis?</div><div class="l">Dicta erat aegra mihi — praeceps amensque cucurri;</div><div style="text-indent: 5em">Veni, et rivali non erat aegra meo!</div><div class="l">His et quae taceo duravi saepe ferendis;</div><div style="text-indent: 5em">Quaere alium pro me, qui queat ista pati.</div><div class="l">Iam mea votiva puppis redimita corona</div><div style="text-indent: 5em">Lenta tumescentes aequoris audit aquas.</div><div class="l">Desine blanditias et verba, potentia quondam,</div><div style="text-indent: 5em">Perdere — non ego nunc stultus, ut ante fui!</div></div><div class="textpart" id="index.xml-body.1_div.1_div.3_div.12"><h4><span class="headingNumber">1.3.12. </span></h4><div class="l">Luctantur pectusque leve in contraria tendunt</div><div style="text-indent: 5em">Hac amor hac odium, sed, puto, vincit amor.</div><div class="l">Odero, si potero; si non, invitus amabo.</div><div style="text-indent: 5em">Nec iuga taurus amat; quae tamen odit, habet.</div><div class="l">Nequitiam fugio — fugientem forma reducit;</div><div style="text-indent: 5em">Aversor morum crimina — corpus amo. </div><div class="l">Sic ego nec sine te nec tecum vivere possum,</div><div style="text-indent: 5em">Et videor voti nescius esse mei.</div><div class="l">Aut formosa fores minus, aut minus inproba, vellem;</div><div style="text-indent: 5em">Non facit ad mores tam bona forma malos.</div><div class="l">Facta merent odium, facies exorat amorem — </div><div style="text-indent: 5em">Me miserum, vitiis plus valet illa suis!</div><div class="l">Parce, per o lecti socialia iura, per omnis</div><div style="text-indent: 5em">Qui dant fallendos se tibi saepe deos,</div><div class="l">Perque tuam faciem, magni mihi numinis instar,</div><div style="text-indent: 5em">Perque tuos oculos, qui rapuere meos!</div><div class="l">Quidquid eris, mea semper eris; tu selige tantum,</div><div style="text-indent: 5em">Me quoque velle velis, anne coactus amem!</div><div class="l">Lintea dem potius ventisque ferentibus utar,</div><div style="text-indent: 5em">Ut, quam, si nolim, cogar amare, velim.</div></div><div class="textpart" id="index.xml-body.1_div.1_div.3_div.13"><h4><span class="headingNumber">1.3.13. </span></h4><div class="l">Quis fuit ille dies, quo tristia semper amanti</div><div style="text-indent: 5em">Omina non albae concinuistis aves?</div><div class="l">Quodve putem sidus nostris occurrere fatis,</div><div style="text-indent: 5em">Quosve deos in me bella movere querar?</div><div class="l">Quae modo dicta mea est, quam coepi solus amare,</div><div style="text-indent: 5em">Cum multis vereor ne sit habenda mihi.</div><div class="l">Fallimur, an nostris innotuit illa libellis?</div><div style="text-indent: 5em">Sic erit — ingenio prostitit illa meo.</div><div class="l">Et merito! quid enim formae praeconia feci?</div><div style="text-indent: 5em">Vendibilis culpa facta puella mea est. </div><div class="l">Me lenone placet, duce me perductus amator,</div><div style="text-indent: 5em">Ianua per nostras est adaperta manus.</div><div class="l">An prosint, dubium, nocuerunt carmina semper;</div><div style="text-indent: 5em">Invidiae nostris illa fuere bonis.</div><div class="l">Cum Thebae, cum Troia foret, cum Caesaris acta,</div><div style="text-indent: 5em">Ingenium movit sola Corinna meum.</div><div class="l">Aversis utinam tetigissem carmina Musis,</div><div style="text-indent: 5em">Phoebus et inceptum destituisset opus!</div><div class="l">Nec tamen ut testes mos est audire poetas;</div><div style="text-indent: 5em">Malueram verbis pondus abesse meis.</div><div class="l">Per nos Scylla patri caros furata capillos</div><div style="text-indent: 5em">Pube premit rabidos inguinibusque canes;</div><div class="l">Nos pedibus pinnas dedimus, nos crinibus angues;</div><div style="text-indent: 5em">Victor Abantiades alite fertur equo.</div><div class="l">Idem per spatium Tityon porreximus ingens,</div><div style="text-indent: 5em">Et tria vipereo fecimus ora cani;</div><div class="l">Fecimus Enceladon iaculantem mille lacertis,</div><div style="text-indent: 5em">Ambiguae captos virginis ore viros.</div><div class="l">Aeolios Ithacis inclusimus utribus Euros;</div><div style="text-indent: 5em">Proditor in medio Tantalus amne sitit.</div><div class="l">De Niobe silicem, de virgine fecimus ursam.</div><div style="text-indent: 5em">Concinit Odrysium Cecropis ales Ityn;</div><div class="l">Iuppiter aut in aves aut se transformat in aurum</div><div style="text-indent: 5em">Aut secat inposita virgine taurus aquas.</div><div class="l">Protea quid referam Thebanaque semina, dentes;</div><div style="text-indent: 5em">Qui vomerent flammas ore, fuisse boves; </div><div class="l">Flere genis electra tuas, Auriga, sorores;</div><div style="text-indent: 5em">Quaeque rates fuerint, nunc maris esse deas;</div><div class="l">Aversumque diem mensis furialibus Atrei,</div><div style="text-indent: 5em">Duraque percussam saxa secuta lyram?</div><div class="l">Exit in inmensum fecunda licentia vatum,</div><div style="text-indent: 5em">Obligat historica nec sua verba fide.</div><div class="l">Et mea debuerat falso laudata videri</div><div style="text-indent: 5em">Femina; credulitas nunc mihi vestra nocet.</div></div><div class="textpart" id="index.xml-body.1_div.1_div.3_div.14"><h4><span class="headingNumber">1.3.14. </span></h4><div class="l">Cum mihi pomiferis coniunx foret orta Faliscis,</div><div style="text-indent: 5em">Moenia contigimus victa, Camille, tibi.</div><div class="l">Casta sacerdotes Iunoni festa parabant</div><div style="text-indent: 5em">Et celebres ludos indigenamque bovem;</div><div class="l">Grande morae pretium ritus cognoscere, quamvis</div><div style="text-indent: 5em">Difficilis clivis huc via praebet iter.</div><div class="l">Stat vetus et densa praenubilus arbore lucus;</div><div style="text-indent: 5em">Adspice — concedas numen inesse loco.</div><div class="l">Accipit ara preces votivaque tura piorum — </div><div style="text-indent: 5em">Ara per antiquas facta sine arte manus.</div><div class="l">Hinc, ubi praesonuit sollemni tibia cantu,</div><div style="text-indent: 5em">It per velatas annua pompa vias;</div><div class="l">Ducuntur niveae populo plaudente iuvencae,</div><div style="text-indent: 5em">Quas aluit campis herba Falisca suis,</div><div class="l">Et vituli nondum metuenda fronte minaces,</div><div style="text-indent: 5em">Et minor ex humili victima porcus hara, </div><div class="l">Duxque gregis cornu per tempora dura recurvo.</div><div style="text-indent: 5em">Invisa est dominae sola capella deae;</div><div class="l">Illius indicio silvis inventa sub altis</div><div style="text-indent: 5em">Dicitur inceptam destituisse fugam.</div><div class="l">Nunc quoque per pueros iaculis incessitur index</div><div style="text-indent: 5em">Et pretium auctori vulneris ipsa datur.</div><div class="l">Qua ventura dea est, iuvenes timidaeque puellae</div><div style="text-indent: 5em">Praeverrunt latas veste iacente vias.</div><div class="l">Virginei crines auro gemmaque premuntur,</div><div style="text-indent: 5em">Et tegit auratos palla superba pedes;</div><div class="l">More patrum Graio velatae vestibus albis</div><div style="text-indent: 5em">Tradita supposito vertice sacra ferunt.</div><div class="l">Ora favent populi tum cum venit aurea pompa,</div><div style="text-indent: 5em">Ipsa sacerdotes subsequiturque suas.</div><div class="l">Argiva est pompae facies; Agamemnone caeso</div><div style="text-indent: 5em">Et scelus et patrias fugit Halaesus opes</div><div class="l">Iamque pererratis profugus terraque fretoque</div><div style="text-indent: 5em">Moenia felici condidit alta manu.</div><div class="l">Ille suos docuit Iunonia sacra Faliscos.</div><div style="text-indent: 5em">Sint mihi, sint populo semper amica suo!</div></div><div class="textpart" id="index.xml-body.1_div.1_div.3_div.15"><h4><span class="headingNumber">1.3.15. </span></h4><div class="l">Non ego, ne pecces, cum sis formosa, recuso,</div><div style="text-indent: 5em">Sed ne sit misero scire necesse mihi;</div><div class="l">Nec te nostra iubet fieri censura pudicam,</div><div style="text-indent: 5em">Sed tamen, ut temptes dissimulare, rogat. </div><div class="l">Non peccat, quaecumque potest peccasse negare,</div><div style="text-indent: 5em">Solaque famosam culpa professa facit.</div><div class="l">Quis furor est, quae nocte latent, in luce fateri,</div><div style="text-indent: 5em">Et quae clam facias facta referre palam?</div><div class="l">Ignoto meretrix corpus iunctura Quiriti</div><div style="text-indent: 5em">Opposita populum summovet ante sera;</div><div class="l">Tu tua prostitues famae peccata sinistrae</div><div style="text-indent: 5em">Commissi perages indiciumque tui?</div><div class="l">Sit tibi mens melior, saltemve imitare pudicas,</div><div style="text-indent: 5em">Teque probam, quamvis non eris, esse putem.</div><div class="l">Quae facis, haec facito; tantum fecisse negato,</div><div style="text-indent: 5em">Nec pudeat coram verba modesta loqui!</div><div class="l">Est qui nequitiam locus exigat; omnibus illum</div><div style="text-indent: 5em">Deliciis inple, stet procul inde pudor!</div><div class="l">Hinc simul exieris, lascivia protinus omnis</div><div style="text-indent: 5em">Absit, et in lecto crimina pone tuo.</div><div class="l">Illic nec tunicam tibi sit posuisse pudori</div><div style="text-indent: 5em">Nec femori inpositum sustinuisse femur;</div><div class="l">Illic purpureis condatur lingua labellis,</div><div style="text-indent: 5em">Inque modos Venerem mille figuret amor;</div><div class="l">Illic nec voces nec verba iuvantia cessent,</div><div style="text-indent: 5em">Spondaque lasciva mobilitate tremat!</div><div class="l">Indue cum tunicis metuentem crimina vultum,</div><div style="text-indent: 5em">Et pudor obscenum diffiteatur opus;</div><div class="l">Da populo, da verba mihi; sine nescius errem,</div><div style="text-indent: 5em">Et liceat stulta credulitate frui!</div><div class="l">Cur totiens video mitti recipique tabellas?</div><div style="text-indent: 5em">Cur pressus prior est interiorque torus?</div><div class="l">Cur plus quam somno turbatos esse capillos</div><div style="text-indent: 5em">Collaque conspicio dentis habere notam? </div><div class="l">Tantum non oculos crimen deducis ad ipsos;</div><div style="text-indent: 5em">Si dubitas famae parcere, parce mihi!</div><div class="l">Mens abit et morior quotiens peccasse fateris,</div><div style="text-indent: 5em">Perque meos artus frigida gutta fluit.</div><div class="l">Tunc amo, tunc odi frustra quod amare necesse est;</div><div style="text-indent: 5em">Tunc ego, sed tecum, mortuus esse velim!</div><div class="l">Nil equidem inquiram, nec quae celare parabis</div><div style="text-indent: 5em">Insequar, et falli muneris instar erit.</div><div class="l">Si tamen in media deprensa tenebere culpa,</div><div style="text-indent: 5em">Et fuerint oculis probra videnda meis,</div><div class="l">Quae bene visa mihi fuerint, bene visa negato — </div><div style="text-indent: 5em">Concedent verbis lumina nostra tuis.</div><div class="l">Prona tibi vinci cupientem vincere palma est,</div><div style="text-indent: 5em">Sit modo 'non feci!' dicere lingua memor.</div><div class="l">Cum tibi contingat verbis superare duobus,</div><div style="text-indent: 5em">Etsi non causa, iudice vince tuo!</div></div><div class="textpart" id="index.xml-body.1_div.1_div.3_div.16"><h4><span class="headingNumber">1.3.16. </span></h4><div class="l">Quaere novum vatem, tenerorum mater Amorum!</div><div style="text-indent: 5em">Raditur hic elegis ultima meta meis;</div><div class="l">Quos ego conposui, Paeligni ruris alumnus — </div><div style="text-indent: 5em">Nec me deliciae dedecuere meae — </div><div class="l">Siquid id est, usque a proavis vetus ordinis heres,</div><div style="text-indent: 5em">Non modo militiae turbine factus eques.</div><div class="l">Mantua Vergilio, gaudet Verona Catullo;</div><div style="text-indent: 5em">Paelignae dicar gloria gentis ego, </div><div class="l">Quam sua libertas ad honesta coegerat arma,</div><div style="text-indent: 5em">Cum timuit socias anxia Roma manus.</div><div class="l">Atque aliquis spectans hospes Sulmonis aquosi</div><div style="text-indent: 5em">Moenia, quae campi iugera pauca tenent,</div><div class="l">'Quae tantum' dicat 'potuistis ferre poetam,</div><div style="text-indent: 5em">Quantulacumque estis, vos ego magna voco.'</div><div class="l">Culte puer puerique parens Amathusia culti.</div><div style="text-indent: 5em">Aurea de campo vellite signa meo!</div><div class="l">Corniger increpuit thyrso graviore Lyaeus:</div><div style="text-indent: 5em">Pulsanda est magnis area maior equis.</div><div class="l">Inbelles elegi, genialis Musa, valete,</div><div style="text-indent: 5em">Post mea mansurum fata superstes opus! </div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>P. Ovidius Naso.
	    Date: 2015-03-06<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:00:26Z.
	       SAXON HE 9.8.0.5.
		 --></address></div></body></html>
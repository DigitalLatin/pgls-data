<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Quintus Roscius — Pro P. Quinctio, Pro Q. Roscio comoedo, Pro A. Caecina, De lege agraria contra Rullum, Pro C. Rabiro perduellionis reo, Pro L. Flacco, In L. Pisonem, Pro C. Rabiro Postumo — Machine readable text</title><meta name="author" content="M. Tullius Cicero" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Quintus Roscius — Pro P. Quinctio, Pro Q. Roscio comoedo, Pro A. Caecina, De lege agraria contra Rullum, Pro C. Rabiro perduellionis reo, Pro L. Flacco, In L. Pisonem, Pro C. Rabiro Postumo — Machine readable text" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Quintus Roscius — Pro P. Quinctio, Pro Q. Roscio comoedo, Pro A. Caecina, De lege agraria contra Rullum, Pro C. Rabiro perduellionis reo, Pro L. Flacco, In L. Pisonem, Pro C. Rabiro Postumo — Machine readable text</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a lang="lat" class="toc toc_0" href="#index.xml-body.1_div.1">PRO Q. ROSCIO COMOEDO ORATIO</a><ul class="toc"></ul></li></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span><span class="head">PRO Q. ROSCIO COMOEDO ORATIO</span></h2><span class="">chapter 1</span><span class="">Para </span><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><p><span class="gap"> [...]</span> malitiam naturae crederetur. <span class="reg">is</span> scilicet vir optimus et singulari fide praeditus in suo iudicio suis tabulis testibus uti conatur. <span class="reg">solent</span> fere dicere qui per tabulas hominis honesti pecuniam expensam tulerunt: 'egone talem virum corrumpere potui, ut mea causa falsum in codicem referret?' <span class="reg">exspecto</span> quam mox Chaerea hac oratione utatur: 'egone hanc manum plenam perfidiae et hos digitos meos impellere potui ut falsum perscriberent nomen?' <span class="reg">quod</span> si ille suas proferet tabulas, proferet suas quoque Roscius. <span class="reg">erit</span> in illius tabulis hoc nomen, at <span class="add">⟨in⟩</span> huius non erit.</p></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><p><span class="reg">cur</span> potius illius quam huius credetur?— <span class="reg">scripsisset</span> ille, si non iussu huius expensum tulisset? —<span class="reg">non</span> scripsisset hic quod sibi expensum ferre iussisset? <span class="reg">nam</span> quem ad modum turpe est scribere quod non debeatur, sic improbum est non referre quod debeas. <span class="reg">aeque</span> enim tabulae condemnantur eius qui verum non rettulit et eius qui falsum perscripsit. <span class="reg">sed</span> ego copia et facultate causae confisus vide quo progrediar. <span class="reg">si</span> tabulas C. Fannius accepti et expensi profert suas in suam rem suo arbitratu scriptas, quo minus secundum illum iudicetis non recuso.</p></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><p><span class="reg">quis</span> hoc frater fratri, quis parens filio tribuit ut, quodcumque rettulisset, id ratum haberet? <span class="reg">ratum</span> habebit Roscius; profer; quod tibi fuerit persuasum, huic erit persuasum, quod tibi fuerit probatum, huic erit probatum. Paulo ante M. Perpennae, P. Saturi tabulas poscebamus, nunc tuas, C. Fanni Chaerea, solius flagitamus et quo minus secundum eas lis detur non recusamus; quid ita non profers?</p></div><div class="textpart" id="index.xml-body.1_div.1_div.4"><h3><span class="headingNumber">1.4. </span></h3><p><span class="reg">non</span> conficit tabulas? <span class="reg">immo</span> diligentissime. <span class="reg">non</span> refert parva nomina in codices? <span class="reg">immo</span> omnis summas. <span class="reg">leve</span> et tenue hoc nomen est? HS ccciↄↄↄ sunt. <span class="reg">quo</span> modo tibi tanta pecunia extraordinaria iacet? quo modo HS ccciↄↄↄ in codice accepti et expensi non sunt? <span class="reg">pro</span> di immortales! essene quemquam tanta audacia praeditum qui, quod nomen referre in tabulas timeat, id petere audeat, quod in codicem iniuratus referre noluerit, id iurare in litem non dubitet, quod sibi probare non possit, id persuadere alteri conetur!</p></div><span class="">chapter 2</span><span class="">Para </span><div class="textpart" id="index.xml-body.1_div.1_div.5"><h3><span class="headingNumber">1.5. </span></h3><p><span class="reg">nimium</span> cito ait me indignari de tabulis; non habere se hoc nomen in codicem accepti et expensi relatum confitetur, sed in adversariis patere contendit. Vsque eone te diligis et magnifice circumspicis ut pecuniam non ex tuis tabulis sed <span class="add">⟨ex⟩</span> adversariis petas? <span class="reg">suum</span> codicem testis loco recitare adrogantiae est; suarum perscriptionum et liturarum adversaria proferre non amentia est?</p></div><div class="textpart" id="index.xml-body.1_div.1_div.6"><h3><span class="headingNumber">1.6. </span></h3><p><span class="reg">quod</span> si eandem vim, diligentiam auctoritatemque habent adversaria quam tabulae, quid attinet codicem instituere, conscribere, ordinem conservare, memoriae tradere litterarum vetustatem? <span class="reg">sed</span> si, quod adversariis nihil credimus, idcirco codicem scribere instituimus, quod etiam apud omnis leve et infirmum est, id apud iudicem grave et sanctum esse ducetur? <span class="reg">quid</span> est quod neglegenter scribamus adversaria?</p></div><div class="textpart" id="index.xml-body.1_div.1_div.7"><h3><span class="headingNumber">1.7. </span></h3><p>quid est quod diligenter conficiamus tabulas? qua de causa? <span class="reg">quia</span> haec sunt menstrua, illae sunt aeternae; haec delentur statim, illae servantur sancte; haec parvi temporis memoriam, illae perpetuae existimationis fidem et religionem amplectuntur; haec sunt disiecta, illae sunt in ordinem confectae. <span class="reg">itaque</span> adversaria in iudicium protulit nemo; codicem protulit, tabulas recitavit. <span class="">chapter 3</span> <span class="reg">tu</span>, C. Piso, tali fide, virtute, gravitate, auctoritate ornatus ex adversariis pecuniam petere non auderes.</p></div><div class="textpart" id="index.xml-body.1_div.1_div.8"><h3><span class="headingNumber">1.8. </span></h3><p><span class="reg">ego</span> quae clara sunt consuetudine diutius dicere non debeo; illud vero quod ad rem vehementer pertinet, quaero: quam pridem hoc nomen, Fanni, in adversaria rettulisti? <span class="reg">erubescit</span>, quid respondeat nescit, quid fingat extemplo non habet. <span class="reg">sunt</span> duo menses iam, dices. <span class="reg">tamen</span> in codicem accepti et expensi <span class="add">⟨referri⟩</span> debuit. <span class="reg">amplius</span> sunt sex menses. <span class="reg">cur</span> tam diu iacet hoc nomen in adversariis? <span class="reg">quid</span> si tandem amplius triennium est? quo modo, cum omnes qui tabulas conficiant menstruas paene rationes in tabulas transferant, tu hoc nomen triennium amplius in adversariis iacere pateris?</p></div><div class="textpart" id="index.xml-body.1_div.1_div.9"><h3><span class="headingNumber">1.9. </span></h3><p>Vtrum cetera nomina in codicem accepti et expensi digesta habes an non? <span class="reg">si</span> non, quo modo tabulas conficis? si etiam, quam ob rem, cum cetera nomina in ordinem referebas, hoc nomen triennio amplius, quod erat in primis magnum, in adversariis relinquebas? <span class="reg">nolebas</span> sciri debere tibi Roscium; cur scribebas? <span class="reg">rogatus</span> eras ne referres; cur in adversariis scriptum habebas? <span class="">Para </span><span class="reg">sed</span> haec quamquam firma esse video, tamen ipse mihi satis facere non possum, nisi a C. Fannio ipso testimonium sumo hanc pecuniam ei non deberi. Magnum est quod conor, difficile est quod polliceor; nisi eundem et adversarium et testem habuerit Roscius, nolo vincat.</p></div><span class="">chapter 4</span><div class="textpart" id="index.xml-body.1_div.1_div.10"><h3><span class="headingNumber">1.10. </span></h3><p><span class="reg">pecunia</span> tibi debebatur certa, quae nunc petitur per iudicem, in qua legitimae partis sponsio facta est. <span class="reg">hic</span> tu si amplius HS nummo petisti, quam tibi debitum est, causam perdidisti, propterea quod aliud est iudicium, aliud est arbitrium. <span class="reg">iudicium</span> est pecuniae certae, arbitrium incertae; ad iudicium hoc modo venimus ut totam litem aut obtineamus aut amittamus; ad arbitrium hoc animo adimus ut neque nihil neque tantum quantum postulavimus consequamur. <span class="reg">ei</span> rei ipsa verba formulae testimonio sunt.</p></div><div class="textpart" id="index.xml-body.1_div.1_div.11"><h3><span class="headingNumber">1.11. </span></h3><p><span class="reg">quid</span> est in iudicio? <span class="reg">derectum</span>, asperum, simplex: <span class="quote">‘si paret’</span> HS iↄↄↄ <span class="quote">‘dari’</span>—. <span class="reg">hic</span> nisi planum facit HS iↄↄↄ ad libellam sibi deberi, causam perdit. <span class="reg">quid</span> est in arbitrio? <span class="reg">mite</span>, moderatum: <span class="quote">‘qvantvm aeqvivs et melivs sit dari’</span>. <span class="reg">ille</span> tamen confitetur plus se petere quam debeatur, sed satis superque habere dicit quod sibi ab arbitro tribuatur. <span class="reg">itaque</span> alter causae confidit, alter diffidit.</p></div><div class="textpart" id="index.xml-body.1_div.1_div.12"><h3><span class="headingNumber">1.12. </span></h3><p><span class="reg">quae</span> cum ita sint, quaero abs te quid ita de hac pecunia, de his ipsis HS iↄↄↄ, de tuarum tabularum fide compromissum feceris, arbitrum sumpseris <span class="quote">‘qvantvm aeqvivs et melivs sit dari repromittiqve si pareat.’</span> <span class="reg">quis</span> in hanc rem fuit arbiter? Vtinam is quidem Romae esset! Romae est. Vtinam adesset in iudicio! <span class="reg">adest</span>. Vtinam sederet in consilio C. Pisonis! <span class="reg">ipse</span> C. Piso est. <span class="reg">eundemne</span> tu arbitrum et iudicem sumebas? eidem et infinitam largitionem remittebas et eundem in angustissimam formulam sponsionis concludebas? <span class="reg">quis</span> umquam ad arbitrum, quantum petiit, tantum abstulit? <span class="reg">nemo</span>; quantum enim aequius esset sibi dari, petiit. <span class="reg">de</span> quo nomine ad arbitrum adisti, de eo ad iudicem venisti! <span class="reg">ceteri</span> cum ad iudicem causam labefactari animadvertunt,</p></div><div class="textpart" id="index.xml-body.1_div.1_div.13"><h3><span class="headingNumber">1.13. </span></h3><p>ad arbitrum confugiunt, hic ab arbitro ad iudicem venire est ausus! qui cum de hac pecunia tabularum fide arbitrum sumpsit, iudicavit sibi pecuniam non deberi. <span class="">Para </span><span class="reg">iam</span> duae partes causae sunt confectae; adnumerasse sese negat, expensum tulisse non dicit, cum tabulas non recitat. <span class="reg">reliquum</span> est ut stipulatum se esse dicat; praeterea enim quem ad modum certam pecuniam petere possit non reperio. <span class="">chapter 5</span> <span class="reg">stipulatus</span> es—ubi, quo die, quo tempore, quo praesente?</p></div><div class="textpart" id="index.xml-body.1_div.1_div.14"><h3><span class="headingNumber">1.14. </span></h3><p>quis spopondisse me dicit? <span class="reg">nemo</span>. <span class="reg">hic</span> ego si finem faciam dicendi, satis fidei et diligentiae meae, satis causae et controversiae, satis formulae et sponsioni, satis etiam iudici fecisse videar cur secundum Roscium iudicari debeat. <span class="reg">pecunia</span> petita est certa; cum tertia parte sponsio facta est. <span class="reg">haec</span> pecunia necesse est aut data aut expensa lata aut stipulata sit. <span class="reg">datam</span> non esse Fannius confitetur, expensam latam non esse codices Fanni confirmant, stipulatam non esse taciturnitas testium concedit. <span class="reg">quid</span> ergo est?</p></div><div class="textpart" id="index.xml-body.1_div.1_div.15"><h3><span class="headingNumber">1.15. </span></h3><p><span class="reg">quod</span> et reus is est cui et pecunia levissima et existimatio sanctissima fuit semper, et iudex est is quem nos non minus bene de nobis existimare quam secundum nos iudicare velimus, et advocatio ea est quam propter eximium splendorem ut iudicem unum vereri debeamus, perinde ac si in hanc formulam omnia iudicia legitima, omnia arbitria honoraria, omnia officia domestica conclusa et comprehensa sint, perinde dicemus. <span class="reg">illa</span> superior fuit oratio necessaria, haec erit voluntaria, illa ad iudicem, haec ad C. Pisonem, illa pro reo, haec pro Roscio, illa victoriae, haec bonae existimationis causa comparata.</p></div><span class="">chapter 6</span><div class="textpart" id="index.xml-body.1_div.1_div.16"><h3><span class="headingNumber">1.16. </span></h3><p><span class="">Para </span><span class="reg">pecuniam</span> petis, Fanni, a Roscio. <span class="reg">quam</span>? dic audacter et aperte. Vtrum <span class="add">⟨quae⟩</span> tibi ex societate debeatur, an quae ex liberalitate huius promissa sit et ostentata? <span class="reg">quorum</span> alterum est gravius et odiosius, alterum levius et facilius. <span class="reg">quae</span> ex societate debeatur? <span class="reg">quid</span> ais? <span class="reg">hoc</span> iam neque leviter ferendum est neque neglegenter defendendum. <span class="reg">si</span> qua enim sunt privata iudicia summae existimationis et paene dicam capitis, tria haec sunt, fiduciae, tutelae, societatis. <span class="reg">aeque</span> enim perfidiosum et nefarium est fidem frangere quae continet vitam, et pupillum fraudare qui in tutelam pervenit, et socium fallere qui se in negotio coniunxit. <span class="reg">quae</span> cum ita sint,</p></div><div class="textpart" id="index.xml-body.1_div.1_div.17"><h3><span class="headingNumber">1.17. </span></h3><p>quis sit qui socium fraudarit et fefellerit consideremus; dabit enim nobis iam tacite vita acta in alterutram partem firmum et grave testimonium. Q. Roscius? <span class="reg">quid</span> ais? nonne, ut ignis in aquam coniectus continuo restinguitur et refrigeratur, sic refervens falsum crimen in purissimam et castissimam vitam conlatum statim concidit et exstinguitur? Roscius socium fraudavit! <span class="reg">potest</span> hoc homini huic haerere peccatum? qui me dius fidius—audacter dico—plus fidei quam artis, plus veritatis quam disciplinae possidet in se, quem populus Romanus meliorem virum quam histrionem esse arbitratur, qui ita dignissimus est scaena propter artificium ut dignissimus sit curia propter abstinentiam.</p></div><div class="textpart" id="index.xml-body.1_div.1_div.18"><h3><span class="headingNumber">1.18. </span></h3><p><span class="reg">sed</span> quid ego ineptus de Roscio apud Pisonem dico? <span class="reg">ignotum</span> hominem scilicet pluribus verbis commendo. <span class="reg">estne</span> quisquam omnium mortalium de quo melius existimes tu? estne quisquam qui tibi purior, pudentior, humanior, officiosior liberaliorque videatur? <span class="reg">quid</span>? tu, Saturi, qui contra hunc venis, existimas aliter? nonne, quotienscumque in causa in nomen huius incidisti, totiens hunc et virum bonum esse dixisti et honoris causa appellasti? quod nemo nisi aut honestissimo aut amicissimo facere consuevit.</p></div><div class="textpart" id="index.xml-body.1_div.1_div.19"><h3><span class="headingNumber">1.19. </span></h3><p><span class="reg">qua</span> in re mihi ridicule es visus esse inconstans qui eundem et laederes et laudares, et virum optimum et hominem improbissimum esse diceres. <span class="reg">eundem</span> tu et honoris causa appellabas et virum primarium esse dicebas et socium fraudasse arguebas? <span class="reg">sed</span>, ut opinor, laudem veritati tribuebas, crimen gratiae concedebas; de hoc, ut existimabas, praedicabas, Chaereae arbitratu causam agebas. <span class="">chapter 7</span> <span class="">Para </span><span class="reg">fraudavit</span> Roscius! <span class="reg">est</span> hoc quidem auribus animisque omnium absurdum. <span class="reg">quid</span> si tandem aliquem timidum, dementem, divitem, inertem nactus esset qui experiri non posset?</p></div><div class="textpart" id="index.xml-body.1_div.1_div.20"><h3><span class="headingNumber">1.20. </span></h3><p><span class="reg">tamen</span> incredibile esset. <span class="reg">verum</span> tamen quem fraudarit videamus. C. Fannium Chaeream Roscius fraudavit! <span class="reg">oro</span> atque obsecro vos qui nostis, vitam inter se utriusque conferte, qui non nostis, faciem utriusque considerate. <span class="reg">nonne</span> ipsum caput et supercilia illa penitus abrasa olere malitiam et clamitare calliditatem videntur? non ab imis unguibus usque ad verticem summum, si quam coniecturam adfert hominibus tacita corporis figura, ex fraude, fallaciis, mendaciis constare totus videtur? qui idcirco capite et superciliis semper est rasis ne ullum pilum viri boni habere dicatur; cuius personam praeclare Roscius in scaena tractare consuevit, neque tamen pro beneficio ei par gratia refertur. <span class="reg">nam</span> Ballionem illum improbissimum et periurissimum lenonem cum agit, agit Chaeream; persona illa lutulenta, impura, invisa in huius moribus, natura vitaque est expressa. <span class="reg">qui</span> quam ob rem Roscium similem sui in fraude et malitia existimarit, mihi <span class="add">⟨vix⟩</span> videtur, nisi forte quod praeclare hunc imitari se in persona lenonis animadvertit.</p></div><div class="textpart" id="index.xml-body.1_div.1_div.21"><h3><span class="headingNumber">1.21. </span></h3><p><span class="reg">quam</span> ob rem etiam atque etiam considera, C. Piso, quis quem fraudasse dicatur. Roscius Fannium! <span class="reg">quid</span> est hoc? probus improbum, pudens impudentem, periurum castus, callidum imperitus, liberalis avidum? <span class="reg">incredibile</span> est. <span class="reg">quem</span> ad modum, si Fannius Roscium fraudasse diceretur, utrumque ex utriusque persona veri simile videretur, et Fannium per malitiam fecisse et Roscium per imprudentiam deceptum esse, sic, cum Roscius Fannium fraudasse arguatur, utrumque incredibile est, et Roscium quicquam per avaritiam appetisse et Fannium quicquam per bonitatem amisisse.</p></div><span class="">chapter 8</span><div class="textpart" id="index.xml-body.1_div.1_div.22"><h3><span class="headingNumber">1.22. </span></h3><p><span class="">Para </span><span class="reg">principia</span> sunt huius modi; spectemus reliqua. HS iↄↄↄ Q. Roscius fraudavit Fannium. <span class="reg">qua</span> de causa? <span class="reg">subridet</span> Saturius, veterator, ut sibi videtur; ait propter ipsa HS iↄↄↄ. <span class="reg">video</span>; sed tamen cur ipsa HS iↄↄↄ tam vehementer concupierit quaero; nam tibi, M. Perpenna, <span class="add">⟨tibi⟩</span> C. Piso, certe tanti non fuissent ut socium fraudaretis. Roscio cur tanti fuerint causam requiro. <span class="reg">egebat</span>? <span class="reg">immo</span> locuples erat. <span class="reg">debebat</span>? <span class="reg">immo</span> in suis nummis versabatur. <span class="reg">avarus</span> erat? <span class="reg">immo</span> etiam ante quam locuples <span class="add">⟨esset⟩</span>, semper liberalissimus munificentissimusque fuit.</p></div><div class="textpart" id="index.xml-body.1_div.1_div.23"><h3><span class="headingNumber">1.23. </span></h3><p><span class="reg">pro</span> deum hominumque fidem! qui HS iↄↄↄ ccciↄↄↄ quaestus facere noluit —nam certe HS iↄↄↄ ccciↄↄↄ merere et potuit et debuit, si potest Dionysia HS ccciↄↄↄ ccciↄↄↄ merere—is per summam fraudem et malitiam et perfidiam HS iↄↄↄ appetiit? <span class="reg">et</span> illa fuit pecunia immanis, haec parvola, illa honesta, haec sordida, illa iucunda, haec acerba, illa propria, haec in causa et in iudicio conlocata. <span class="reg">decem</span> his annis proximis HS sexagiens honestissime consequi potuit; noluit. <span class="reg">laborem</span> quaestus recepit, quaestum laboris reiecit; populo Romano adhuc servire non destitit, sibi servire iam pridem destitit.</p></div><div class="textpart" id="index.xml-body.1_div.1_div.24"><h3><span class="headingNumber">1.24. </span></h3><p><span class="reg">hoc</span> tu umquam, Fanni, faceres? et si hos quaestus recipere posses, non eodem tempore et gestum et animam ageres? <span class="reg">dic</span> nunc te ab Roscio HS iↄↄↄ circumscriptum esse, qui tantas et tam infinitas pecunias non propter inertiam laboris sed propter magnificentiam liberalitatis repudiarit! <span class="reg">quid</span> ego nunc illa dicam quae vobis in mentem venire certo scio? <span class="reg">fraudabat</span> te in societate Roscius! <span class="reg">sunt</span> iura, sunt formulae de omnibus rebus constitutae, ne quis aut in genere iniuriae aut <span class="add">⟨in⟩</span> ratione actionis errare possit. <span class="reg">expressae</span> sunt enim ex unius cuiusque damno, dolore, incommodo, calamitate, iniuria publicae a praetore formulae, ad quas privata lis accommodatur.</p></div><span class="">chapter 9</span><div class="textpart" id="index.xml-body.1_div.1_div.25"><h3><span class="headingNumber">1.25. </span></h3><p><span class="reg">quae</span> cum ita sint, cur non arbitrum pro socio adegeris Q. Roscium quaero. <span class="reg">formulam</span> non noras? <span class="reg">notissima</span> erat. <span class="reg">iudicio</span> gravi experiri nolebas? <span class="reg">quid</span> ita? propter familiaritatem veterem? <span class="reg">cur</span> ergo laedis? <span class="reg">propter</span> integritatem hominis? <span class="reg">cur</span> igitur insimulas? <span class="reg">propter</span> magnitudinem criminis? <span class="reg">itane</span> vero? quem per arbitrum circumvenire non posses, cuius de ea re proprium non erat iudicium, hunc per iudicem condemnabis, cuius de <span class="add">⟨ea⟩</span> re nullum est arbitrium? <span class="reg">quin</span> tu hoc crimen aut obice ubi licet agere, aut iacere noli ubi non oportet. <span class="reg">tametsi</span> iam hoc tuo testimonio crimen sublatum est. <span class="reg">nam</span> quo tu tempore illa formula uti noluisti, nihil hunc in societatem fraudis fecisse indicasti. <span class="reg">dic</span> enim, tabulas habes an non? <span class="reg">si</span> non habes, quem ad modum pactio est?</p></div><div class="textpart" id="index.xml-body.1_div.1_div.26"><h3><span class="headingNumber">1.26. </span></h3><p>si habes, cur non nominas? <span class="reg">dic</span> nunc Roscium abs te petisse ut familiarem suum sumeres arbitrum! <span class="reg">non</span> petiit. <span class="reg">dic</span> pactionem fecisse ut absolveretur! <span class="reg">non</span> pepigit. <span class="reg">quaere</span> qua re sit absolutus! <span class="reg">quod</span> erat summa innocentia et integritate. <span class="reg">quid</span> enim factum est? <span class="reg">venisti</span> domum ultro Rosci, satis fecisti; quod temere commisisti, in iudicium ut denuntiares, rogasti ut ignosceret; te adfuturum negasti, debere tibi ex societate nihil clamitasti. <span class="reg">iudici</span> hic denuntiavit; absolutus est. <span class="reg">tamen</span> fraudis ac furti mentionem facere audes? <span class="reg">perstat</span> in impudentia. '<span class="reg">pactionem</span> enim,' inquit, 'mecum fecerat.' <span class="reg">idcirco</span> videlicet ne condemnaretur. <span class="reg">quid</span> erat causae cur metueret ne condemnaretur?—<span class="reg">res</span> erat manifesta, furtum erat apertum.</p></div><div class="textpart" id="index.xml-body.1_div.1_div.27"><h3><span class="headingNumber">1.27. </span></h3><p><span class="">Para </span><span class="reg">cuius</span> rei furtum factum erat? <span class="reg">exorditur</span> magna cum exspectatione veteris histrionis exponere societatem. <span class="">chapter 10</span>'Panurgus,' inquit, 'fuit Fanni; is fit ei cum Roscio communis.' <span class="reg">hic</span> primum questus est non leviter Saturius communem factum esse gratis cum Roscio, qui pretio proprius fuisset Fanni. <span class="reg">largitus</span> est scilicet homo liberalis et dissolutus et bonitate adfluens Fannius Roscio. <span class="reg">sic</span> puto.</p></div><div class="textpart" id="index.xml-body.1_div.1_div.28"><h3><span class="headingNumber">1.28. </span></h3><p><span class="reg">quoniam</span> ille hic constitit paulisper, mihi quoque necesse est paulum commorari. Panurgum tu, Saturi, proprium Fanni dicis fuisse. <span class="reg">at</span> ego totum Rosci fuisse contendo. <span class="reg">quid</span> erat enim Fanni? <span class="reg">corpus</span>. <span class="reg">quid</span> Rosci? <span class="reg">disciplina</span>. <span class="reg">facies</span> non erat, ars erat pretiosa. <span class="reg">ex</span> qua parte erat Fanni, non erat HS ∞, ex qua parte erat Rosci, amplius erat HS ccciↄↄↄ iↄↄↄ; nemo enim illum ex trunco corporis spectabat sed ex artificio comico aestimabat; nam illa membra merere per se non amplius poterant duodecim aeris, disciplina quae erat ab hoc tradita locabat se non minus HS ccciↄↄↄ iↄↄↄ.</p></div><div class="textpart" id="index.xml-body.1_div.1_div.29"><h3><span class="headingNumber">1.29. </span></h3><p>O societatem captiosam et indignam, ubi alter HS ∞, alter ccciↄↄↄ iↄↄↄ quod sit in societatem adfert! nisi idcirco moleste pateris quod HS ∞ tu ex arca proferebas, HS ccciↄↄↄ iↄↄↄ ex disciplina et artificio promebat <span class="add">⟨Roscius⟩</span>. <span class="reg">quam</span> enim spem et exspectationem, quod studium et quem favorem secum in scaenam attulit Panurgus, quod Rosci fuit discipulus! <span class="reg">qui</span> diligebant hunc, illi favebant, qui admirabantur hunc, illum probabant, qui denique huius nomen audierant, illum eruditum et perfectum existimabant. <span class="reg">sic</span> est volgus; ex veritate pauca, ex opinione multa aestimat.</p></div><div class="textpart" id="index.xml-body.1_div.1_div.30"><h3><span class="headingNumber">1.30. </span></h3><p><span class="reg">quid</span> sciret ille perpauci animadvertebant, ubi didicisset omnes quaerebant; nihil ab hoc pravum et perversum produci posse arbitrabantur. <span class="reg">si</span> veniret ab Statilio, tametsi artificio Roscium superaret, aspicere nemo posset; nemo enim, sicut ex improbo patre probum filium nasci, sic a pessimo histrione bonum comoedum fieri posse existimaret. <span class="reg">quia</span> veniebat a Roscio, plus etiam scire quam sciebat videbatur. <span class="">chapter 11</span> <span class="reg">quod</span> item nuper in Erote comoedo usu venit; qui postea quam e scaena non modo sibilis sed etiam convicio explodebatur, sicut in aram confugit in huius domum, disciplinam, patrocinium, nomen: itaque perbrevi tempore qui ne in novissimis quidem erat histrionibus ad primos pervenit comoedos.</p></div><div class="textpart" id="index.xml-body.1_div.1_div.31"><h3><span class="headingNumber">1.31. </span></h3><p><span class="reg">quae</span> res extulit eum? Vna commendatio huius; qui tamen Panurgum illum, non solum ut Rosci discipulus fuisse diceretur domum recepit, sed etiam summo cum labore, stomacho miseriaque erudivit. <span class="reg">nam</span> quo quisque est sollertior et ingeniosior, hoc docet iracundius et laboriosius; quod enim ipse celeriter arripuit, id cum tarde percipi videt, discruciatur. Paulo longius oratio mea provecta est hac de causa ut condicionem societatis diligenter cognosceretis.</p></div><div class="textpart" id="index.xml-body.1_div.1_div.32"><h3><span class="headingNumber">1.32. </span></h3><p><span class="">Para </span><span class="reg">quae</span> deinde sunt consecuta? 'Panurgum,' inquit, 'hunc servum communem, Q. Flavius Tarquiniensis quidam interfecit. <span class="reg">in</span> hanc rem,' inquit, 'me cognitorem dedisti. <span class="reg">lite</span> contestata, iudicio damni iniuria constituto tu sine me cum Flavio decidisti.' Vtrum pro dimidia parte an pro <span class="add">⟨re⟩</span> tota? planius dicam: utrum pro me an et pro me et pro te? <span class="reg">pro</span> me; potui exemplo multorum; licitum est; iure fecerunt multi; nihil in ea re tibi iniuriae feci. <span class="reg">pete</span> tu tuum, exige et aufer quod debetur; suam quisque partem iuris possideat et persequatur.—'<span class="reg">at</span> enim tu tuum negotium gessisti bene.'—<span class="reg">gere</span> et tu tuum bene.—'Magno <span class="add">⟨tu⟩</span> tuam dimidiam partem decidisti.'—Magno et tu tuam partem decide. —'HS Q. tu abstulisti.'—<span class="reg">sit</span> ita hoc, vero HS Q. tu aufer.</p></div><span class="">chapter 12</span><div class="textpart" id="index.xml-body.1_div.1_div.33"><h3><span class="headingNumber">1.33. </span></h3><p><span class="reg">sed</span> hanc decisionem Rosci oratione et opinione augere licet, re et veritate mediocrem et tenuem esse invenietis. <span class="reg">accepit</span> enim agrum temporibus eis cum iacerent pretia praediorum; qui ager neque villam habuit neque ex ulla parte fuit cultus; qui nunc multo pluris est quam tunc fuit. <span class="reg">neque</span> id est mirum. <span class="reg">tum</span> enim propter rei publicae calamitates omnium possessiones erant incertae, nunc deum immortalium benignitate omnium fortunae sunt certae; tum erat ager incultus sine tecto, nunc est cultissimus cum optima villa.</p></div><div class="textpart" id="index.xml-body.1_div.1_div.34"><h3><span class="headingNumber">1.34. </span></h3><p><span class="reg">verum</span> tamen, quoniam natura tam malivolus es, numquam ista te molestia et cura liberabo. <span class="reg">praeclare</span> suum negotium gessit Roscius, fundum fructuosissimum abstulit; quid ad te? <span class="reg">tuam</span> partem dimidiam, quem ad modum vis, decide. <span class="reg">vertit</span> hic rationem et id quod probare non potest fingere conatur. '<span class="reg">de</span> tota re,' inquit, 'decidisti.' <span class="">Para </span><span class="reg">ergo</span> huc universa causa deducitur, utrum Roscius cum Flavio de sua parte an de tota societate fecerit pactionem. <span class="reg">nam</span> ego Roscium,</p></div><div class="textpart" id="index.xml-body.1_div.1_div.35"><h3><span class="headingNumber">1.35. </span></h3><p>si quid communi nomine tetigit, confiteor praestare debere societati.—<span class="reg">societatis</span>, non suas litis redemit, cum fundum a Flavio accepit.—<span class="reg">quid</span> ita satis non dedit amplius assem neminem petiturum? <span class="reg">qui</span> de sua parte decidit, reliquis integram relinquit actionem, qui pro sociis transigit, satis dat neminem eorum postea petiturum. <span class="reg">quid</span> ita Flavio sibi cavere non venit in mentem? nesciebat videlicet Panurgum fuisse in societate. <span class="reg">sciebat</span>. <span class="reg">nesciebat</span> Fannium Roscio esse socium.— <span class="reg">praeclare</span>; nam iste cum eo litem contestatam habebat.</p></div><div class="textpart" id="index.xml-body.1_div.1_div.36"><h3><span class="headingNumber">1.36. </span></h3><p><span class="reg">cur</span> igitur decidit et non restipulatur neminem amplius petiturum? cur de fundo decedit et iudicio non absolvitur? cur tam imperite facit ut nec Roscium stipulatione adliget neque a Fannio iudicio se absolvat?</p></div><div class="textpart" id="index.xml-body.1_div.1_div.37"><h3><span class="headingNumber">1.37. </span></h3><p><span class="reg">est</span> hoc primum et ex condicione iuris et ex consuetudine cautionis firmissimum et gravissimum argumentum, quod ego pluribus verbis amplecterer, si non alia certiora et clariora testimonia in causa haberem. <span class="">chapter 13</span> <span class="">Para </span><span class="reg">et</span> ne forte me hoc frustra pollicitum esse praedices, te, te inquam, Fanni, ab tuis subselliis contra te testem suscitabo. <span class="reg">criminatio</span> tua quae est? Roscium cum Flavio pro societate decidisse. <span class="reg">quo</span> tempore? <span class="reg">abhinc</span> annis xv. <span class="reg">defensio</span> mea quae est? Roscium pro sua parte cum Flavio transegisse. <span class="reg">repromittis</span> tu abhinc triennium Roscio. <span class="reg">quid</span>? recita istam restipulationem clarius. <span class="reg">attende</span>, quaeso, Piso; Fannium invitum et huc atque illuc tergiversantem testimonium contra se cogo dicere. <span class="reg">quid</span> enim restipulatio clamat? <span class="quote">‘qvod a flavio abstvlero, partem dimidiam inde roscio me solvtvrvm spondeo.’</span> <span class="reg">tua</span> vox est, Fanni.</p></div><div class="textpart" id="index.xml-body.1_div.1_div.38"><h3><span class="headingNumber">1.38. </span></h3><p><span class="reg">quid</span> tu auferre potes a Flavio, si Flavius nihil debet? quid hic porro nunc restipulatur quod iam pridem ipse exegit? quod vero Flavius tibi daturus est, qui Roscio omne quod debuit dissolvit? <span class="reg">cur</span> in re tam vetere, in negotio iam confecto, in societate dissoluta nova haec restipulatio interponitur? quis est huius restipulationis scriptor, testis arbiterque? <span class="reg">tu</span>, Piso; tu enim Q. Roscium pro opera <span class="add">⟨ac⟩</span> labore, quod cognitor fuisset, quod vadimonia obisset, rogasti ut Fannio daret HS ccciↄↄↄ hac condicione ut, si quid ille exegisset a Flavio, partem eius dimidiam Roscio dissolveret. <span class="reg">satisne</span> ipsa restipulatio dicere tibi videtur aperte Roscium pro se decidisse?</p></div><div class="textpart" id="index.xml-body.1_div.1_div.39"><h3><span class="headingNumber">1.39. </span></h3><p><span class="reg">at</span> enim forsitan hoc tibi veniat in mentem, repromisisse Fannium Roscio, si quid a Flavio exegisset, eius partem dimidiam, sed omnino exegisse nihil. <span class="reg">quid</span> tum? <span class="reg">non</span> exitum exactionis, sed initium repromissionis spectare debes. <span class="reg">neque</span>, si ille id exsequendum <span class="add">⟨non iudicavit⟩</span>, non, quod in se fuit, iudicavit Roscium suas, non societatis litis redemisse. <span class="reg">quid</span> si tandem planum facio post decisionem veterem Rosci, post repromissionem recentem hanc Fanni HS ccciↄↄↄ Fannium a. Q. Flavio Panurgi nomine abstulisse? tamen diutius inludere viri optimi existimationi, Q. Rosci, audebit?</p></div><span class="">chapter 14</span><div class="textpart" id="index.xml-body.1_div.1_div.40"><h3><span class="headingNumber">1.40. </span></h3><p><span class="">Para </span>Paulo ante quaerebam, id quod vehementer ad rem pertinebat, qua de causa Flavius, cum de tota lite faceret pactionem, neque satis acciperet a Roscio neque iudicio absolveretur a Fannio; nunc vero, id quod mirum et incredibile est, requiro: <span class="reg">quam</span> ob rem, cum de tota re decidisset cum Roscio, HS ccciↄↄↄ separatim Fannio dissolvit? <span class="reg">hoc</span> loco, Saturi, quid pares respondere scire cupio; utrum omnino Fannium <span class="add">⟨a⟩</span> Flavio HS ccciↄↄↄ non abstulisse an alio nomine et alia de causa abstulisse.</p></div><div class="textpart" id="index.xml-body.1_div.1_div.41"><h3><span class="headingNumber">1.41. </span></h3><p><span class="reg">si</span> alia de causa, quae ratio tibi cum eo intercesserat? <span class="reg">nulla</span>. <span class="reg">addictus</span> erat tibi? <span class="reg">non</span>. <span class="reg">frustra</span> tempus contero. '<span class="reg">omnino</span>,' inquit, 'HS ccciↄↄↄ a Flavio non abstulit neque Panurgi nomine neque cuiusquam.' <span class="reg">si</span> planum facio post hanc recentem stipulationem Rosci HS ccciↄↄↄ a Flavio te abstulisse, numquid causae est quin ab iudicio abeas turpissime victus? <span class="reg">quo</span> teste igitur hoc planum faciam?</p></div><div class="textpart" id="index.xml-body.1_div.1_div.42"><h3><span class="headingNumber">1.42. </span></h3><p><span class="reg">venerat</span>, ut opinor, haec res in iudicium. <span class="reg">certe</span>. <span class="reg">quis</span> erat petitor? Fannius. <span class="reg">quis</span> reus? Flavius. <span class="reg">quis</span> iudex? Cluvius. <span class="reg">ex</span> his unus mihi testis est producendus qui pecuniam datam dicat. <span class="reg">quis</span> est ex his gravissimus? Sine controversia qui omnium iudicio comprobatus est iudex. <span class="reg">quem</span> igitur ex his tribus a me testem exspectabis? petitorem? Fannius est; contra se numquam testimonium dicet. <span class="reg">reum</span>? Flavius est. <span class="reg">is</span> iam pridem est mortuus; si viveret, verba eius audiretis. <span class="reg">iudicem</span>? Cluvius est. <span class="reg">quid</span> is dicit? HS ccciↄↄↄ Panurgi nomine Flavium Fannio dissolvisse. <span class="reg">quem</span> tu si ex censu spectas, eques Romanus est, si ex vita, homo clarissimus est, si ex fide, iudicem sumpsisti, si ex veritate, id quod scire potuit et debuit dixit.</p></div><div class="textpart" id="index.xml-body.1_div.1_div.43"><h3><span class="headingNumber">1.43. </span></h3><p><span class="reg">nega</span>, nega nunc equiti Romano, homini honesto, iudici tuo credi oportere! <span class="reg">circumspicit</span>, aestuat, negat nos Cluvi testimonium recitaturos. <span class="reg">recitabimus</span>. <span class="reg">erras</span>; inani et tenui spe te consolaris. <span class="reg">recita</span> testimonium T. Manili et C. Lusci Ocreae, duorum senatorum, hominum ornatissimorum qui ex Cluvio audierunt. <span class="add">⟨<span class="quote">‘<span class="reg">testimonium</span> T. Manili et C. Lvsci Ocreae.’</span>⟩</span> Vtrum dicis Luscio et Manilio, an etiam Cluvio non esse credendum? <span class="reg">planius</span> atque apertius dicam. <span class="">chapter 15</span> Vtrum Luscius et Manilius nihil de HS ccciↄↄↄ ex Cluvio audierunt, an Cluvius falsum Luscio et Manilio dixit? <span class="reg">hoc</span> ego loco soluto et quieto sum animo et quorsom recidat responsum tuum non magno opere laboro; firmissimis enim et sanctissimis testimoniis virorum optimorum causa Rosci communita est.</p></div><div class="textpart" id="index.xml-body.1_div.1_div.44"><h3><span class="headingNumber">1.44. </span></h3><p><span class="reg">si</span> iam tibi deliberatum est quibus abroges fidem iuris iurandi, responde. Manilio et Luscio negas esse credendum? <span class="reg">dic</span>, aude; est tuae contumaciae, adrogantiae vitaeque universae vox. <span class="reg">quid</span> exspectas quam mox ego Luscium et Manilium dicam ordine esse senatores, aetate grandis natu, natura sanctos et religiosos, copiis rei familiaris locupletis et pecuniosos? <span class="reg">non</span> faciam; nihil mihi detraham, cum illis exactae aetatis severissime fructum quem meruerunt retribuam. <span class="reg">magis</span> mea adulescentia indiget illorum bona existimatione quam illorum severissima senectus desiderat meam laudem.</p></div><div class="textpart" id="index.xml-body.1_div.1_div.45"><h3><span class="headingNumber">1.45. </span></h3><p><span class="reg">tibi</span> vero, Piso, diu deliberandum et concoquendum est utrum potius Chaereae iniurato in sua lite, an Manilio et Luscio iuratis in alieno iudicio credas. <span class="reg">reliquum</span> est ut Cluvium falsum dixisse Luscio et Manilio contendat. <span class="reg">quod</span> si facit, qua impudentia est, eumne testem improbabit quem iudicem probarit? ei negabit credi oportere cui ipse crediderit? eius testis ad iudicem fidem infirmabit cuius propter fidem et religionem iudicis testis compararit? quem ego si ferrem iudicem, refugere non deberet, cum testem producam, reprehendere audebit?</p></div><span class="">chapter 16</span><div class="textpart" id="index.xml-body.1_div.1_div.46"><h3><span class="headingNumber">1.46. </span></h3><p><span class="">Para </span>'<span class="reg">dicit</span> enim,' inquit, 'iniuratus Luscio et Manilio.' <span class="reg">si</span> diceret iuratus, crederes? <span class="reg">at</span> quid interest inter periurum et mendacem? <span class="reg">qui</span> mentiri solet, peierare consuevit. <span class="reg">quem</span> ego ut mentiatur inducere possum, ut peieret exorare facile potero. <span class="reg">nam</span> qui semel a veritate deflexit, hic non maiore religione ad periurium quam ad mendacium perduci consuevit. <span class="reg">quis</span> enim deprecatione deorum, non conscientiae fide commovetur? <span class="reg">propterea</span>, quae poena ab dis immortalibus periuro, haec eadem mendaci constituta est; non enim ex pactione verborum quibus ius iurandum comprehenditur, sed ex perfidia et malitia per quam insidiae tenduntur alicui, di immortales hominibus irasci et suscensere consuerunt.</p></div><div class="textpart" id="index.xml-body.1_div.1_div.47"><h3><span class="headingNumber">1.47. </span></h3><p><span class="reg">at</span> ego hoc ex contrario contendo: levior esset auctoritas Cluvi, si diceret iuratus, quam nunc est, cum dicit iniuratus. <span class="reg">tum</span> enim forsitan improbis nimis cupidus videretur, qui qua de re iudex fuisset testis esset; nunc omnibus non iniquis necesse est castissimus et constantissimus esse videatur, qui id quod scit familiaribus suis dicit.</p></div><div class="textpart" id="index.xml-body.1_div.1_div.48"><h3><span class="headingNumber">1.48. </span></h3><span class="">Para </span><p><span class="reg">dic</span> nunc, si potes, si res, si causa patitur, Cluvium esse mentitum! <span class="reg">mentitus</span> est Cluvius? <span class="reg">ipsa</span> mihi veritas manum iniecit et paulisper consistere et commorari coegit. Vnde hoc totum ductum et conflatum mendacium est? Roscius est videlicet homo callidus et versutus. <span class="reg">hoc</span> initio cogitare coepit: 'quoniam Fannius a me petit HS iↄↄↄ, petam a C. Cluvio, equite <span class="add">⟨Romano⟩</span>, ornatissimo homine, ut mea causa mentiatur, dicat decisionem factam esse quae facta non est, HS ccciↄↄↄ a Flavio data esse Fannio quae data non sunt.' <span class="reg">est</span> hoc principium improbi animi, miseri ingeni, nullius consili.</p></div><div class="textpart" id="index.xml-body.1_div.1_div.49"><h3><span class="headingNumber">1.49. </span></h3><p><span class="reg">quid</span> deinde? <span class="reg">postea</span> quam se praeclare confirmavit, venit ad Cluvium. <span class="reg">quem</span> hominem? levem? <span class="reg">immo</span> gravissimum. <span class="reg">mobilem</span>? <span class="reg">immo</span> constantissimum. <span class="reg">familiarem</span>? <span class="reg">immo</span> alienissimum. <span class="reg">hunc</span> postea quam salutavit, rogare coepit blande et concinne scilicet: 'mentire mea causa, viris optimis, tuis familiaribus, praesentibus dic Flavium cum Fannio de Panurgo decidisse qui nihil transegit; dic HS ccciↄↄↄ dedisse qui assem nullum dedit.' <span class="reg">quid</span> ille respondit? '<span class="reg">ego</span> vero cupide et libenter mentiar tua causa, et, si quando me peierare <span class="add">⟨vis⟩</span>, ut paululum tu compendi facias, paratum fore scito; non fuit causa cur tantum laborem caperes et ad me venires; per nuntium hoc quod erat tam leve transigere potuisti.'</p></div><span class="">chapter 17</span><div class="textpart" id="index.xml-body.1_div.1_div.50"><h3><span class="headingNumber">1.50. </span></h3><p><span class="reg">pro</span> deum hominumque fidem! hoc aut Roscius umquam a Cluvio petisset, si HS miliens in iudicium haberet, aut Cluvius Roscio petenti concessisset, si universae praedae particeps esset? vix me dius fidius tu, Fanni, a Ballione aut aliquo eius simili hoc et postulare auderes et impetrare posses. <span class="reg">quod</span> cum est veritate falsum, tum ratione quoque est incredibile; obliviscor enim Roscium et Cluvium viros esse primarios; improbos temporis causa esse fingo.</p></div><div class="textpart" id="index.xml-body.1_div.1_div.51"><h3><span class="headingNumber">1.51. </span></h3><p><span class="reg">falsum</span> subornavit testem Roscius Cluvium! <span class="reg">cur</span> tam sero? cur cum altera pensio solvenda esset, non tum cum prima? nam iam antea HS iↄↄↄ dissolverat. <span class="reg">deinde</span>, si iam persuasum erat Cluvio ut mentiretur, cur potius HS ccciↄↄↄ quam ccciↄↄↄ ccciↄↄↄ ccciↄↄↄ data dixit Fannio <span class="add">⟨a⟩</span> Flavio, cum ex restipulatione pars eius dimidia Rosci esset? <span class="reg">iam</span> intellegis, C. Piso, sibi soli, societati nihil Roscium petisse. <span class="reg">hoc</span> quoniam sentit Saturius esse apertum, resistere et repugnare contra veritatem non audet, aliud fraudis et insidiarum in eodem vestigio deverticulum reperit.</p></div><div class="textpart" id="index.xml-body.1_div.1_div.52"><h3><span class="headingNumber">1.52. </span></h3><p><span class="">Para </span>'<span class="reg">petisse</span>,' inquit, 'suam partem Roscium a Flavio confiteor, vacuam et integram reliquisse Fanni concedo; sed, quod sibi exegit, id commune societatis factum esse contendo.' <span class="reg">quo</span> nihil captiosius neque indignius potest dici. <span class="reg">quaero</span> enim potueritne Roscius ex societate suam partem petere necne. <span class="reg">si</span> non potuit, quem ad modum abstulit? si potuit, quem ad modum non sibi exegit? nam quod sibi petitur, certe alteri non exigitur.</p></div><div class="textpart" id="index.xml-body.1_div.1_div.53"><h3><span class="headingNumber">1.53. </span></h3><p><span class="reg">an</span> ita est: si quod universae societatis fuisset petisset, quod tum redactum esset aequaliter omnes partirentur; nunc cum petierit quod suae partis esset, non quod tum abstulit soli sibi exegit? <span class="">chapter 18</span> <span class="reg">quid</span> interest inter eum qui per se litigat et eum qui cognitor est datus? <span class="reg">qui</span> per se litem contestatur, sibi soli petit, alteri nemo potest, nisi qui cognitor est factus. <span class="reg">itane</span> vero? cognitor si fuisset tuus, quod vicisset iudicio, ferres tuum; <span class="add">⟨cum⟩</span> suo nomine petiit, quod abstulit, tibi non sibi exegit?</p></div><div class="textpart" id="index.xml-body.1_div.1_div.54"><h3><span class="headingNumber">1.54. </span></h3><p><span class="reg">quod</span> si quisquam petere potest alteri qui cognitor non est factus, quaero, quid ita, cum Panurgus esset interfectus et lis contestata cum Flavio damni iniuria esset, tu in eam litem cognitor Rosci sis factus, cum praesertim ex tua oratione quodcumque tibi peteres huic peteres, quodcumque tibi exigeres, id in societatem recideret. <span class="reg">quod</span> si ad Roscium nihil perveniret quod tu a Flavio abstulisses, nisi te in suam litem dedisset cognitorem, ad te pervenire nihil debet quod Roscius pro sua parte exegit, quoniam tuus cognitor non est factus.</p></div><div class="textpart" id="index.xml-body.1_div.1_div.55"><h3><span class="headingNumber">1.55. </span></h3><p><span class="reg">quid</span> enim huic rei respondere poteris, Fanni? Cum de sua parte Roscius transegit cum Flavio, actionem tibi tuam reliquit an non? <span class="reg">si</span> non reliquit, quem ad modum HS ccciↄↄↄ ab eo postea exegisti? si reliquit, quid ab hoc petis quod per te persequi et petere debes? <span class="reg">simillima</span> enim et maxime gemina societas hereditatis est; quem ad modum socius in societate habet partem, sic heres in hereditate habet partem. Vt heres sibi soli non coheredibus petit, sic socius sibi soli non sociis petit; et quem ad modum uterque pro sua parte petit, sic pro sua parte dissolvit, heres ex ea parte qua hereditatem adiit, socius ex ea qua societatem coiit.</p></div><div class="textpart" id="index.xml-body.1_div.1_div.56"><h3><span class="headingNumber">1.56. </span></h3><p><span class="reg">quem</span> ad modum suam partem Roscius suo nomine condonare potuit Flavio, ut eam tu non peteres, sic, cum exegit suam partem et tibi integram petitionem reliquit, tecum partiri non debet, nisi forte tu perverso more quod huius est ab alio extorquere non potes, huic eripere potes. <span class="reg">perstat</span> in sententia Saturius, quodcumque sibi petat socius, id societatis fieri. <span class="reg">quod</span> si ita est, qua, malum, stultitia fuit Roscius, qui ex iuris peritorum consilio et auctoritate restipularetur a Fannio diligenter ut eius quod exegisset a Flavio dimidiam partem sibi dissolveret, si quidem sine cautione et repromissione nihilo minus id Fannius societati, hoc est Roscio, debebat? <span class="gap"> [...]</span> * * * * * * * * *</p></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>M. Tullius Cicero.
	    Date: 2016-01-29<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:19:08Z.
	       SAXON HE 9.8.0.5.
		 --></address></div></body></html>
<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Carmina — Machine readable text</title><meta name="author" content="C. Valerius Catullus" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Carmina — Machine readable text" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Carmina — Machine readable text</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span></h4><span class="">meter Phalaecean</span><div class="l">Cui dono lepidum novum libellum</div><div class="l">arido modo pumice expolitum?</div><div class="l">Corneli, tibi; namque tu solebas</div><div class="l">meas esse aliquid putare nugas,</div><div class="l">iam tum cum ausus es unus Italorum</div><div class="l">omne aevum tribus explicare chartis,</div><div class="l">doctis, Iuppiter, et laboriosis!</div><div class="l">quare habe tibi quidquid hoc libelli</div><div class="l">qualecumque, quod, o patrona virgo,</div><div class="l">plus uno maneat perenne saeclo.</div></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span></h4><span class="">meter Phalaecean</span><div class="l">Passer, deliciae meae puellae,</div><div class="l">quicum ludere, quem in sinu tenere,</div><div class="l">cui primum digitum dare adpetenti</div><div class="l">et acris solet incitare morsus,</div><div class="l">cum desiderio meo nitenti</div><div class="l">carum nescio quid libet iocari</div><div class="l">(et solaciolum sui doloris,</div><div class="l">credo, ut tum gravis adquiescat ardor),</div><div class="l">tecum ludere sicut ipsa possem</div><div class="l">et tristis animi levare curas!</div><div class="l"><span class="gap"> [...]</span>Tam gratum est mihi quam ferunt puellae</div><div class="l">pernici aureolum fuisse malum,</div><div class="l">quod zonam solvit diu ligatam.</div></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span></h4><span class="">meter Phalaecean</span><div class="l">Lugete, o Veneres Cupidinesque</div><div class="l">et quantum est hominum venustiorum!</div><div class="l">passer mortuus est meae puellae,</div><div class="l">passer, deliciae meae puellae,</div><div class="l">quem plus illa oculis suis amabat;</div><div class="l">nam mellitus erat, suamque norat</div><div class="l">ipsa tam bene quam puella matrem,</div><div class="l">nec sese a gremio illius movebat,</div><div class="l">sed circumsiliens modo huc modo illuc</div><div class="l">ad solam dominam usque pipiabat.</div><div class="l">qui nunc it per iter tenebricosum</div><div class="l">illuc unde negant redire quemquam.</div><div class="l">at vobis male sit, malae tenebrae</div><div class="l">Orci, quae omnia bella devoratis;</div><div class="l">tam bellum mihi passerem abstulistis.</div><div class="l">o factum male! o miselle passer!</div><div class="l">tua nunc opera meae puellae</div><div class="l">flendo turgiduli rubent ocelli.</div></div><div class="textpart" id="index.xml-body.1_div.1_div.1_div.4"><h4><span class="headingNumber">1.1.4. </span></h4><span class="">meter Iambic trimeter</span><div class="l">Phasellus ille, quem videtis, hospites,</div><div class="l">ait fuisse navium celerrimus,</div><div class="l">neque ullius natantis impetum trabis</div><div class="l">nequisse praeterire, sive palmulis</div><div class="l">opus foret volare sive linteo.</div><div class="l">et hoc negat minacis Hadriatici</div><div class="l">negare litus insulasve Cycladas</div><div class="l">Rhodumque nobilem horridamque Thraciam</div><div class="l">Propontida trucemve Ponticum sinum,</div><div class="l">ubi iste post phasellus antea fuit</div><div class="l">comata silva: nam Cytorio in iugo</div><div class="l">loquente saepe sibilum edidit coma.</div><div class="l">Amastri Pontica et Cytore buxifer,</div><div class="l">tibi haec fuisse et esse cognitissima</div><div class="l">ait phasellus; ultima ex origine</div><div class="l">tuo stetisse dicit in cacumine,</div><div class="l">tuo imbuisse palmulas in aequore,</div><div class="l">et inde tot per impotentia freta</div><div class="l">erum tulisse, laeva sive dextera</div><div class="l">vocaret aura, sive utrumque Iuppiter</div><div class="l">simul secundus incidisset in pedem;</div><div class="l">neque ulla vota litoralibus diis</div><div class="l">sibi esse facta, cum veniret a mari</div><div class="l">novissimo hunc ad usque limpidum lacum.</div><div class="l">sed haec prius fuere: nunc recondita</div><div class="l">senet quiete seque dedicat tibi,</div><div class="l">gemelle Castor et gemelle Castoris.</div></div><div class="textpart" id="index.xml-body.1_div.1_div.1_div.5"><h4><span class="headingNumber">1.1.5. </span></h4><span class="">meter Phalaecean</span><div class="l">Vivamus, mea Lesbia, atque amemus,</div><div class="l">rumoresque senum severiorum</div><div class="l">omnes unius aestimemus assis.</div><div class="l">soles occidere et redire possunt:</div><div class="l">nobis, cum semel occidit brevis lux,</div><div class="l">nox est perpetua una dormienda.</div><div class="l">da mi basia mille, deinde centum,</div><div class="l">dein mille altera, dein secunda centum,</div><div class="l">deinde usque altera mille, deinde centum,</div><div class="l">dein, cum milia multa fecerimus,</div><div class="l">conturbabimus illa, ne sciamus,</div><div class="l">aut ne quis malus invidere possit,</div><div class="l">cum tantum sciat esse basiorum.</div></div><div class="textpart" id="index.xml-body.1_div.1_div.1_div.6"><h4><span class="headingNumber">1.1.6. </span></h4><span class="">meter Phalaecean</span><div class="l">Flavi, delicias tuas Catullo,</div><div class="l">ni sint inlepidae atque inelegantes,</div><div class="l">velles dicere, nec tacere posses.</div><div class="l">verum nescio quid febriculosi</div><div class="l">scorti diligis: hoc pudet fateri.</div><div class="l">nam te non viduas iacere noctes</div><div class="l">nequiquam tacitum cubile clamat</div><div class="l">sertis ac Syrio fragrans olivo,</div><div class="l">pulvinusque peraeque et hic et ille</div><div class="l">attritus, tremulique quassa lecti</div><div class="l">argutatio inambulatioque.</div><div class="l">nam nil stupra valet, nihil, tacere.</div><div class="l">cur? non tam latera ecfututa pandas,</div><div class="l">ni tu quid facias ineptiarum.</div><div class="l">quare, quidquid habes boni malique,</div><div class="l">dic nobis: volo te ac tuos amores</div><div class="l">ad caelum lepido vocare versu.</div></div><div class="textpart" id="index.xml-body.1_div.1_div.1_div.7"><h4><span class="headingNumber">1.1.7. </span></h4><span class="">meter Phalaecean</span><div class="l">Quaeris quot mihi basiationes</div><div class="l">tuae, Lesbia, sint satis superque.</div><div class="l">quam magnus numerus Libyssae harenae</div><div class="l">laserpiciferis iacet Cyrenis,</div><div class="l">oraclum Iovis inter aestuosi</div><div class="l">et Batti veteris sacrum sepulcrum,</div><div class="l">aut quam sidera multa, cum tacet nox,</div><div class="l">furtivos hominum vident amores,</div><div class="l">tam te basia multa basiare</div><div class="l">vesano satis et super Catullo est,</div><div class="l">quae nec pernumerare curiosi</div><div class="l">possint nec mala fascinare lingua.</div></div><div class="textpart" id="index.xml-body.1_div.1_div.1_div.8"><h4><span class="headingNumber">1.1.8. </span></h4><span class="">meter Choliambic</span><div class="l">Miser Catulle, desinas ineptire,</div><div class="l">et quod vides perisse perditum ducas.</div><div class="l">fulsere quondam candidi tibi soles,</div><div class="l">cum ventitabas quo puella ducebat</div><div class="l">amata nobis quantum amabitur nulla.</div><div class="l">ibi illa multa tum iocosa fiebant,</div><div class="l">quae tu volebas nec puella nolebat.</div><div class="l">fulsere vere candidi tibi soles.</div><div class="l">nunc iam illa non vult: tu quoque, impotens, noli,</div><div class="l">nec quae fugit sectare, nec miser vive,</div><div class="l">sed obstinata mente perfer, obdura.</div><div class="l">vale, puella! iam Catullus obdurat,</div><div class="l">nec te requiret nec rogabit invitam:</div><div class="l">at tu dolebis, cum rogaberis nulla.</div><div class="l">scelesta, vae te! quae tibi manet vita!</div><div class="l">quis nunc te adibit? cui videberis bella?</div><div class="l">quem nunc amabis? cuius esse diceris?</div><div class="l">quem basiabis? cui labella mordebis?</div><div class="l">at tu, Catulle, destinatus obdura.</div></div><div class="textpart" id="index.xml-body.1_div.1_div.1_div.9"><h4><span class="headingNumber">1.1.9. </span></h4><span class="">meter Phalaecean</span><div class="l">Verani, omnibus e meis amicis</div><div class="l">antistans mihi milibus trecentis,</div><div class="l">venistine domum ad tuos penates</div><div class="l">fratresque unanimos anumque matrem?</div><div class="l">venisti! o mihi nuntii beati!</div><div class="l">visam te incolumem audiamque Hiberum</div><div class="l">narrantem loca, facta, nationes,</div><div class="l">ut mos est tuus, applicansque collum</div><div class="l">iucundum os oculosque saviabor.</div><div class="l">o, quantum est hominum beatiorum,</div><div class="l">quid me laetius est beatiusve?</div></div><div class="textpart" id="index.xml-body.1_div.1_div.1_div.10"><h4><span class="headingNumber">1.1.10. </span></h4><span class="">meter Phalaecean</span><div class="l">Varus me meus ad suos amores</div><div class="l">visum duxerat e foro otiosum,</div><div class="l">scortillum, ut mihi tunc repente visum est,</div><div class="l">non sane inlepidum neque invenustum.</div><div class="l">huc ut venimus, incidere nobis</div><div class="l">sermones varii, in quibus, quid esset</div><div class="l">iam Bithynia, quo modo se haberet,</div><div class="l">ecquonam mihi profuisset aere.</div><div class="l">respondi id quod erat, nihil neque ipsis</div><div class="l">nec praetoribus esse nec cohorti,</div><div class="l">cur quisquam caput unctius referret,</div><div class="l">praesertim quibus esset irrumator</div><div class="l">praetor nec faceret pili cohortem.</div><div class="l">“at certe tamen,” inquiunt, “quod illic</div><div class="l">natum dicitur esse comparasti,</div><div class="l">ad lecticam homines.” ego, ut puellae</div><div class="l">unum me facerem beatiorem,</div><div class="l">“non,” inquam, “mihi tam fuit maligne,</div><div class="l">ut, provincia quod mala incidisset,</div><div class="l">non possem octo homines parare rectos.”</div><div class="l">at mi nullus erat neque hic neque illic</div><div class="l">fractum qui veteris pedem grabati</div><div class="l">in collo sibi conlocare posset.</div><div class="l">hic illa, ut decuit cinaediorem,</div><div class="l">“quaeso,” inquit, “mihi, mi Catulle, paulum</div><div class="l">istos commoda: nam volo ad Sarapim</div><div class="l">deferri.” “Mane,” inquii puellae,</div><div class="l">“istud quod modo dixeram, me habere,</div><div class="l">fugit me ratio: meus sodalis</div><div class="l">Cinna est Gaius; is sibi paravit.</div><div class="l">verum, utrum illius an mei, quid ad me?</div><div class="l">utor tam bene quam mihi pararim.</div><div class="l">sed tu insulsa male et molesta vivis,</div><div class="l">per quam non licet esse neglegentem.”</div></div><div class="textpart" id="index.xml-body.1_div.1_div.1_div.11"><h4><span class="headingNumber">1.1.11. </span></h4><span class="">meter Lesser Sapphic</span><div class="lg"><div class="l">Furi et Aureli, comites Catulli,</div><div class="l">sive in extremos penetrabit Indos,</div><div class="l">litus ut longe resonante Eoa</div><div class="l">tunditur unda,</div></div><div class="lg"><div class="l">sive in Hyrcanos Arabasve molles,</div><div class="l">seu Sacas sagittiferosve Parthos,</div><div class="l">sive quae septemgeminus colorat</div><div class="l">aequora Nilus,</div></div><div class="lg"><div class="l">sive trans altas gradietur Alpes</div><div class="l">Caesaris visens monimenta magni,</div><div class="l">Gallicum Rhenum, horribile aequor, ulti-</div><div class="l">mosque Britannos,</div></div><div class="lg"><div class="l">omnia haec, quaecumque feret voluntas</div><div class="l">caelitum, temptare simul parati,</div><div class="l">pauca nuntiate meae puellae</div><div class="l">non bona dicta.</div></div><div class="lg"><div class="l">cum suis vivat valeatque moechis,</div><div class="l">quos simul complexa tenet trecentos,</div><div class="l">nullum amans vere, sed identidem omnium</div><div class="l">ilia rumpens;</div></div><div class="lg"><div class="l">nec meum respectet, ut ante, amorem,</div><div class="l">qui illius culpa cecidit velut prati</div><div class="l">ultimi flos, praetereunte postquam</div><div class="l">tactus aratro est.</div></div></div><div class="textpart" id="index.xml-body.1_div.1_div.1_div.12"><h4><span class="headingNumber">1.1.12. </span></h4><span class="">meter Phalaecean</span><div class="l">Marrucine Asini, manu sinistra</div><div class="l">non belle uteris in ioco atque vino:</div><div class="l">tollis lintea neglegentiorum.</div><div class="l">hoc salsum esse putas? fugit te, inepte!</div><div class="l">quamvis sordida res et invenusta est</div><div class="l">non credis mihi? crede Pollioni</div><div class="l">fratri, qui tua furta vel talento</div><div class="l">mutari velit; est enim leporum</div><div class="l">disertus puer ac facetiarum.</div><div class="l">quare aut hendecasyllabos trecentos</div><div class="l">exspecta, aut mihi linteum remitte,</div><div class="l">quod me non movet aestimatione,</div><div class="l">verum est mnemosynum mei sodalis.</div><div class="l">nam sudaria Saetaba ex Hiberis</div><div class="l">miserunt mihi muneri Fabullus</div><div class="l">et Veranius: haec amem necesse est</div><div class="l">et Veraniolum meum et Fabullum.</div></div><div class="textpart" id="index.xml-body.1_div.1_div.1_div.13"><h4><span class="headingNumber">1.1.13. </span></h4><span class="">meter Phalaecean</span><div class="l">Cenabis bene, mi Fabulle, apud me</div><div class="l">paucis, si tibi di favent, diebus,</div><div class="l">si tecum attuleris bonam atque magnam</div><div class="l">cenam, non sine candida puella</div><div class="l">et vino et sale et omnibus cachinnis.</div><div class="l">haec si, inquam, attuleris, venuste noster</div><div class="l">cenabis bene; nam tui Catulli</div><div class="l">plenus sacculus est aranearum.</div><div class="l">sed contra accipies meros amores</div><div class="l">seu quid suavius elegantiusve est:</div><div class="l">nam unguentum dabo, quod meae puellae</div><div class="l">donarunt Veneres Cupidinesque,</div><div class="l">quod tu cum olfacies, deos rogabis</div><div class="l">totum ut te faciant, Fabulle, nasum.</div></div><div class="textpart" id="index.xml-body.1_div.1_div.1_div.14"><h4><span class="headingNumber">1.1.14. </span></h4><span class="">meter Phalaecean</span><div class="l">Ni te plus oculis meis amarem,</div><div class="l">iucundissime Calve, munere isto</div><div class="l">odissem te odio Vatiniano:</div><div class="l">nam quid feci ego quidve sum locutus,</div><div class="l">cur me tot male perderes poetis?</div><div class="l">isti di mala multa dent clienti</div><div class="l">qui tantum tibi misit impiorum.</div><div class="l">quod si, ut suspicor, hoc novum ac repertum</div><div class="l">munus dat tibi Sulla litterator,</div><div class="l">non est mi male, sed bene ac beate,</div><div class="l">quod non dispereunt tui labores.</div><div class="l">di magni, horribilem et sacrum libellum,</div><div class="l">quem tu scilicet ad tuum Catullum</div><div class="l">misti, continuo ut die periret,</div><div class="l">Saturnalibus, optimo dierum!</div><div class="l">non, non hoc tibi, false, sic abibit:</div><div class="l">nam, si luxerit, ad librariorum</div><div class="l">curram scrinia, Caesios, Aquinos,</div><div class="l">Suffenum, omnia colligam venena,</div><div class="l">ac te his suppliciis remunerabor.</div><div class="l">vos hinc interea valete, abite</div><div class="l">illuc unde malum pedem attulistis,</div><div class="l">saecli incommoda, pessimi poetae.</div></div><div class="textpart" id="index.xml-body.1_div.1_div.1_div.15"><h4><span class="headingNumber">1.1.15. </span></h4><span class="">meter Phalaecean</span><div class="l">Si qui forte mearum ineptiarum</div><div class="l">lectores eritis manusque vestras</div><div class="l">non horrebitis admovere nobis,</div></div><div class="textpart" id="index.xml-body.1_div.1_div.1_div.16"><h4><span class="headingNumber">1.1.16. </span></h4><span class="">meter Phalaecean</span><div class="l">Commendo tibi me ac meos amores,</div><div class="l">Aureli. Veniam peto pudentem,</div><div class="l">ut, si quicquam animo tuo cupisti</div><div class="l">quod castum expeteres et integellum,</div><div class="l">conserves puerum mihi pudice,</div><div class="l">non dico a populo: nihil veremur</div><div class="l">istos qui in platea modo huc modo illuc</div><div class="l">in re praetereunt sua occupati;</div><div class="l">verum a te metuo tuoque pene</div><div class="l">infesto pueris bonis malisque.</div><div class="l">quem tu qua libet, ut libet moveto</div><div class="l">quantum vis, ubi erit foris paratum:</div><div class="l">hunc unum excipio, ut puto, pudenter.</div><div class="l">quod si te mala mens furorque vecors</div><div class="l">in tantam impulerit, sceleste, culpam,</div><div class="l">ut nostrum insidiis caput lacessas,</div><div class="l">ah tum te miserum malique fati,</div><div class="l">quem attractis pedibus patente porta</div><div class="l">percurrent raphanique mugilesque.</div></div><div class="textpart" id="index.xml-body.1_div.1_div.1_div.17"><h4><span class="headingNumber">1.1.17. </span></h4><span class="">meter Phalaecean</span><div class="l">Pedicabo ego vos et irrumabo,</div><div class="l">Aureli pathice et cinaede Furi,</div><div class="l">qui me ex versiculis meis putastis,</div><div class="l">quod sunt molliculi, parum pudicum.</div><div class="l">nam castum esse decet pium poetam</div><div class="l">ipsum, versiculos nihil necesse est,</div><div class="l">qui tum denique habent salem ac leporem,</div><div class="l">si sunt molliculi ac parum pudici</div><div class="l">et quod pruriat incitare possunt,</div><div class="l">non dico pueris, sed his pilosis,</div><div class="l">qui duros nequeunt movere lumbos.</div><div class="l">vos quod milia multa basiorum</div><div class="l">legistis, male me marem putatis?</div><div class="l">pedicabo ego vos et irrumabo.</div></div><div class="textpart" id="index.xml-body.1_div.1_div.1_div.18"><h4><span class="headingNumber">1.1.18. </span></h4><span class="">meter Priapean</span><div class="l">O Colonia, quae cupis ponte ludere longo,</div><div class="l">et salire paratum habes, sed vereris inepta</div><div class="l">crura ponticuli assulis stantis in redivivis,</div><div class="l">ne supinus eat cavaque in palude recumbat,</div><div class="l">sic tibi bonus ex tua pons libidine fiat,</div><div class="l">in quo vel Salisubsili sacra suscipiantur,</div><div class="l">munus hoc mihi maximi da, Colonia, risus.</div><div class="l">quendam municipem meum de tuo volo ponte</div><div class="l">ire praecipitem in lutum per caputque pedesque,</div><div class="l">verum totius ut lacus putidaeque paludis</div><div class="l">lividissima maximeque est profunda vorago.</div><div class="l">insulsissimus est homo, nec sapit pueri instar</div><div class="l">bimuli tremula patris dormientis in ulna:</div><div class="l">cui cum sit viridissimo nupta flore puella</div><div class="l">(et puella tenellulo delicatior haedo,</div><div class="l">adservanda nigerrimis diligentius uvis),</div><div class="l">ludere hanc sinit ut libet, nec pili facit uni,</div><div class="l">nec se sublevat ex sua parte, sed velut alnus</div><div class="l">in fossa Liguri iacet suppernata securi,</div><div class="l">tantundem omnia sentiens quam si nulla sit usquam</div><div class="l">talis iste meus stupor nil videt, nihil audit,</div><div class="l">ipse qui sit, utrum sit an non sit, id quoque nescit.</div><div class="l">nunc eum volo de tuo ponte mittere pronum,</div><div class="l">si pote stolidum repente excitare veternum</div><div class="l">et supinum animum in gravi derelinquere caeno,</div><div class="l">ferream ut soleam tenaci in voragine mula.</div></div><div class="textpart" id="index.xml-body.1_div.1_div.1_div.19"><h4><span class="headingNumber">1.1.19. </span></h4><span class="">meter Phalaecean</span><div class="l"><span class="gap"> [...]</span>Aureli, pater esuritionum,</div><div class="l">non harum modo, sed quot aut fuerunt</div><div class="l">aut sunt aut aliis erunt in annis,</div><div class="l">pedicare cupis meos amores.</div><div class="l">nec clam: nam simul es, iocaris una,</div><div class="l">haerens ad latus omnia experiris.</div><div class="l">frustra: nam insidias mihi instruentem</div><div class="l">tangam te prior irrumatione.</div><div class="l">atque id si faceres satur, tacerem:</div><div class="l">nunc ipsum id doleo, quod esurire,</div><div class="l">ah me me, puer et sitire discet.</div><div class="l">quare desine, dum licet pudico,</div><div class="l">ne finem facias, sed irrumatus.</div></div><div class="textpart" id="index.xml-body.1_div.1_div.1_div.20"><h4><span class="headingNumber">1.1.20. </span></h4><span class="">meter Choliambic</span><div class="l">Suffenus iste, Vare, quem probe nosti,</div><div class="l">homo est venustus et dicax et urbanus,</div><div class="l">idemque longe plurimos facit versus.</div><div class="l">puto esse ego illi milia aut decem aut plura</div><div class="l">perscripta, nec sic, ut fit, in palimpsesto</div><div class="l">relata: chartae regiae, novi libri,</div><div class="l">novi umbilici, lora, rubra membrana,</div><div class="l">derecta plumbo et pumice omnia aequata.</div><div class="l">haec cum legas tu, bellus ille et urbanus</div><div class="l">Suffenus unus caprimulgus aut fossor</div><div class="l">rursus videtur: tantum abhorret ac mutat.</div><div class="l">hoc quid putemus esse? Qui modo scurra</div><div class="l">aut si quid hac re tritius videbatur,</div><div class="l">idem infaceto est infacetior rure</div><div class="l">simul poemata attigit, neque idem unquam</div><div class="l">aeque est beatus ac poema cum scribit:</div><div class="l">tam gaudet in se tamque se ipse miratur.</div><div class="l">nimirum idem omnes fallimur, neque est quisquam</div><div class="l">quem non in aliqua re videre Suffenum</div><div class="l">possis. Suus cuique attributus est error,</div><div class="l">sed non videmus manticae quod in tergo est.</div></div><div class="textpart" id="index.xml-body.1_div.1_div.1_div.21"><h4><span class="headingNumber">1.1.21. </span></h4><span class="">meter Phalaecean</span><div class="l">Furi, cui neque servus est neque arca</div><div class="l">nec cimex neque araneus neque ignis,</div><div class="l">verum est et pater et noverca, quorum</div><div class="l">dentes vel silicem comesse possunt,</div><div class="l">est pulchre tibi cum tuo parente</div><div class="l">et cum coniuge lignea parentis.</div><div class="l">nec mirum: bene nam valetis omnes,</div><div class="l">pulchre concoquitis, nihil timetis,</div><div class="l">non incendia, non graves ruinas,</div><div class="l">non furta impia, non dolos veneni,</div><div class="l">non casus alios periculorum.</div><div class="l">atqui corpora sicciora cornu</div><div class="l">aut si quid magis aridum est habetis</div><div class="l">sole et frigore et esuritione.</div><div class="l">quare non tibi sit bene ac beate?</div><div class="l">a te sudor abest, abest saliva,</div><div class="l">mucusque et mala pituita nasi.</div><div class="l">hanc ad munditiem adde mundiorem,</div><div class="l">quod culus tibi purior salillo est,</div><div class="l">nec toto decies cacas in anno;</div><div class="l">atque id durius est faba et lapillis,</div><div class="l">quod tu si manibus teras fricesque,</div><div class="l">non unquam digitum inquinare possis.</div><div class="l">haec tu commoda tam beata, Furi,</div><div class="l">noli spernere nec putare parvi,</div><div class="l">et sestertia quae soles precari</div><div class="l">centum desine: nam satis beatu's.</div></div><div class="textpart" id="index.xml-body.1_div.1_div.1_div.22"><h4><span class="headingNumber">1.1.22. </span></h4><span class="">meter Phalaecean</span><div class="l">O qui flosculus es Iuventiorum,</div><div class="l">non horum modo, sed quot aut fuerunt</div><div class="l">aut posthac aliis erunt in annis,</div><div class="l">mallem divitias Midae dedisses</div><div class="l">isti cui neque servus est neque arca,</div><div class="l">quam sic te sineres ab illo amari.</div><div class="l">“quid? Non est homo bellus?” inquies. est:</div><div class="l">sed bello huic neque servus est neque arca.</div><div class="l">hoc tu quam libet abice elevaque :</div><div class="l">nec servum tamen ille habet neque arcam.</div></div><div class="textpart" id="index.xml-body.1_div.1_div.1_div.23"><h4><span class="headingNumber">1.1.23. </span></h4><span class="">meter Iambic tetrameter catalectic</span><div class="l">Cinaede Thalle, mollior cuniculi capillo</div><div class="l">vel anseris medullula vel imula auricilla</div><div class="l">vel pene languido senis situque araneoso,</div><div class="l">idemque Thalle turbida rapacior procella,</div><div class="l">cum † diva mulier aries ostendit oscitantes,</div><div class="l">remitte pallium mihi meum quod involasti</div><div class="l">sudariumque Saetabum catagraphosque Thynos,</div><div class="l">inepte, quae palam soles habere tanquam avita.</div><div class="l">quae nunc tuis ab unguibus reglutina et remitte,</div><div class="l">ne laneum latusculum manusque mollicellas</div><div class="l">inusta turpiter tibi flagella conscribillent,</div><div class="l">et insolenter aestues velut minuta magno</div><div class="l">deprensa navis in mari vesaniente vento.</div></div><div class="textpart" id="index.xml-body.1_div.1_div.1_div.24"><h4><span class="headingNumber">1.1.24. </span></h4><span class="">meter Phalaecean</span><div class="l">Furi, villula vestra non ad Austri</div><div class="l">flatus opposita est neque ad Favoni</div><div class="l">nec saevi Boreae aut Apeliotae,</div><div class="l">verum ad milia quindecim et ducentos.</div><div class="l">o ventum horribilem atque pestilentem!</div></div><div class="textpart" id="index.xml-body.1_div.1_div.1_div.25"><h4><span class="headingNumber">1.1.25. </span></h4><span class="">meter Phalaecean</span><div class="l">Minister vetuli puer Falerni</div><div class="l">inger mi calices amariores,</div><div class="l">ut lex Postumiae iubet magistrae,</div><div class="l">ebrioso acino ebriosioris.</div><div class="l">at vos quo libet hinc abite, lymphae,</div><div class="l">vini pernicies, et ad severos</div><div class="l">migrate: hic merus est Thyonianus.</div></div><div class="textpart" id="index.xml-body.1_div.1_div.1_div.26"><h4><span class="headingNumber">1.1.26. </span></h4><span class="">meter Phalaecean</span><div class="l">Pisonis comites, cohors inanis</div><div class="l">aptis sarcinulis et expeditis,</div><div class="l">Verani optime tuque mi Fabulle,</div><div class="l">quid rerum geritis? Satisne cum isto</div><div class="l">vappa frigoraque et famem tulistis?</div><div class="l">ecquidnam in tabulis patet lucelli</div><div class="l">expensum, ut mihi, qui meum secutus</div><div class="l">praetorem refero datum lucello,</div><div class="l">“o Memmi, bene me ac diu supinum</div><div class="l">tota ista trabe lentus irrumasti.”</div><div class="l">sed, quantum video, pari fuistis</div><div class="l">casu: nam nihilo minore verpa</div><div class="l">farti estis. pete nobiles amicos.</div><div class="l">at vobis mala multa di deaeque</div><div class="l">dent, opprobria Romuli Remique.</div></div><div class="textpart" id="index.xml-body.1_div.1_div.1_div.27"><h4><span class="headingNumber">1.1.27. </span></h4><span class="">meter Iambic trimeter</span><div class="l">Quis hoc potest videre, quis potest pati,</div><div class="l">nisi impudicus et vorax et aleo,</div><div class="l">Mamurram habere quod comata GaIlia</div><div class="l">habebat ante et ultima Britannia?</div><div class="l">Cinaede Romule, haec videbis et feres?</div><div class="l">et ille nunc superbus et superfluens</div><div class="l">perambulabit omnium cubilia</div><div class="l">ut albulus columbus aut Adoneus?</div><div class="l">cinaede Romule, haec videbis et feres?</div><div class="l">es impudicus et vorax et aleo.</div><div class="l">eone nomine, imperator unice,</div><div class="l">fuisti in ultima occidentis insula,</div><div class="l">ut ista vestra diffututa mentula</div><div class="l">ducenties comesset aut trecenties?</div><div class="l">quid est alid sinistra liberalitas?</div><div class="l">parum expatravit an parum elluatus est?</div><div class="l">paterna prima lancinata sunt bona;</div><div class="l">secunda praeda Pontica; inde tertia</div><div class="l">Hibera, quam scit amnis aurifer Tagus.</div><div class="l">nunc Galliae timetur et Britanniae.</div><div class="l">quid hunc malum fovetis? aut quid hic potest</div><div class="l">nisi uncta devorare patrimonia?</div><div class="l">eone nomine † urbis opulentissime</div><div class="l">socer generque, perdidistis omnia?</div></div><div class="textpart" id="index.xml-body.1_div.1_div.1_div.28"><h4><span class="headingNumber">1.1.28. </span></h4><span class="">meter Asclepiadean major</span><div class="l">Alfene immemor atque unanimis false sodalibus,</div><div class="l">iam te nil miseret, dure, tui dulcis amiculi?</div><div class="l">iam me prodere, iam non dubitas fallere, perfide?</div><div class="l">nec facta impia fallacum hominum caelicolis placent;</div><div class="l">quae tu neglegis, ac me miserum deseris in malis.</div><div class="l">eheu, quid faciant, dic, homines, cuive habeant fidem?</div><div class="l">certe tute iubebas animam tradere, inique, me</div><div class="l">inducens in amorem, quasi tuta omnia mi forent.</div><div class="l">idem nunc retrahis te ac tua dicta omnia factaque</div><div class="l">ventos irrita ferre ac nebulas aerias sinis.</div><div class="l">si tu oblitus es, at di meminerunt, meminit Fides,</div><div class="l">quae te ut paeniteat postmodo facti faciet tui.</div></div><div class="textpart" id="index.xml-body.1_div.1_div.1_div.29"><h4><span class="headingNumber">1.1.29. </span></h4><span class="">meter Choliambic</span><div class="l">Paene insularum, Sirmio, insularumque</div><div class="l">ocelle, quascumque in liquentibus stagnis</div><div class="l">marique vasto fert uterque Neptunus,</div><div class="l">quam te libenter quamque laetus inviso,</div><div class="l">vix mi ipse credens Thyniam atque Bithynos</div><div class="l">liquisse campos et videre te in tuto!</div><div class="l">o quid solutis est beatius curis,</div><div class="l">cum mens onus reponit, ac peregrino</div><div class="l">labore fessi venimus larem ad nostrum</div><div class="l">desideratoque adquiescimus lecto?</div><div class="l">hoc est quod unum est pro laboribus tantis.</div><div class="l">salve, o venusta Sirmio, atque ero gaude;</div><div class="l">gaudete vosque, o Lydiae lacus undae;</div><div class="l">ridete, quidquid est domi cachinnorum.</div></div><div class="textpart" id="index.xml-body.1_div.1_div.1_div.30"><h4><span class="headingNumber">1.1.30. </span></h4><span class="">meter Phalaecean</span><div class="l">Amabo, mea dulcis Ipsithilla,</div><div class="l">meae deliciae, mei lepores,</div><div class="l">iube ad te veniam meridiatum.</div><div class="l">et si iusseris illud, adiuvato,</div><div class="l">ne quis liminis obseret tabellam,</div><div class="l">neu tibi libeat foras abire;</div><div class="l">sed domi maneas paresque nobis</div><div class="l">novem continuas fututiones.</div><div class="l">verum, si quid ages, statim iubeto:</div><div class="l">nam pransus iaceo et satur supinus</div><div class="l">pertundo tunicamque palliumque.</div></div><div class="textpart" id="index.xml-body.1_div.1_div.1_div.31"><h4><span class="headingNumber">1.1.31. </span></h4><span class="">meter Phalaecean</span><div class="l">O furum optime balneariorum</div><div class="l">Vibenni pater, et cinaede fili,</div><div class="l">(nam dextra pater inquinatiore,</div><div class="l">culo filius est voraciore)</div><div class="l">cur non exsilium malasque in oras</div><div class="l">itis, quandoquidem patris rapinae</div><div class="l">notae sunt populo, et natis pilosas,</div><div class="l">fili, non potes asse venditare?</div></div><div class="textpart" id="index.xml-body.1_div.1_div.1_div.32"><h4><span class="headingNumber">1.1.32. </span></h4><span class="">meter Three second Glyconics catalectic and one second Pherecratic acatalectic</span><div class="lg"><div class="l">Dianae sumus in fide</div><div class="l">puellae et pueri integri;</div><div class="l">Dianam pueri integri</div><div class="l">puellaeque canamus.</div></div><div class="lg"><div class="l">O Latonia, maximi</div><div class="l">magna progenies Iovis,</div><div class="l">quam mater prope Deliam</div><div class="l">deposivit olivam,</div></div><div class="lg"><div class="l">montium domina ut fores</div><div class="l">silvarumque virentium</div><div class="l">saltuumque reconditorum</div><div class="l">amniumque sonantum;</div></div><div class="lg"><div class="l">tu Lucina dolentibus</div><div class="l">Iuno dicta puerperis,</div><div class="l">tu potens Trivia et notho es</div><div class="l">dicta lumine Luna.</div></div><div class="lg"><div class="l">tu cursu, dea, menstruo</div><div class="l">metiens iter annuum</div><div class="l">rustica agricolae bonis</div><div class="l">tecta frugibus exples.</div></div><div class="lg"><div class="l">sis quocumque tibi placet</div><div class="l">sancta nomine, Romulique,</div><div class="l">antique ut solita es, bona</div><div class="l">sospites ope gentem.</div></div></div><div class="textpart" id="index.xml-body.1_div.1_div.1_div.33"><h4><span class="headingNumber">1.1.33. </span></h4><span class="">meter Phalaecean</span><div class="l">Poetae tenero, meo sodali</div><div class="l">velim Caecilio, papyre, dicas,</div><div class="l">Veronam veniat, Novi relinquens</div><div class="l">Comi moenia Lariumque litus:</div><div class="l">nam quasdam volo cogitationes</div><div class="l">amici accipiat sui meique.</div><div class="l">quare, si sapiet, viam vorabit,</div><div class="l">quamvis candida milies puella</div><div class="l">euntem revocet manusque collo</div><div class="l">ambas iniciens roget morari,</div><div class="l">quae nunc, si mihi vera nuntiantur,</div><div class="l">illum deperit impotente amore:</div><div class="l">nam quo tempore legit incohatam</div><div class="l">Dindymi dominam, ex eo misellae</div><div class="l">ignes interiorem edunt medullam.</div><div class="l">ignosco tibi, Sapphica puella</div><div class="l">Musa doctior: est enim venuste</div><div class="l">Magna Caecilio incohata Mater.</div></div><div class="textpart" id="index.xml-body.1_div.1_div.1_div.34"><h4><span class="headingNumber">1.1.34. </span></h4><span class="">meter Phalaecean</span><div class="l">Annales Volusi, cacata charta,</div><div class="l">votum solvite pro mea puella:</div><div class="l">nam sanctae Veneri Cupidinique</div><div class="l">vovit, si sibi restitutus essem</div><div class="l">desissemque truces vibrare iambos,</div><div class="l">electissima pessimi poetae</div><div class="l">scripta tardipedi deo daturam</div><div class="l">infelicibus ustilanda lignis.</div><div class="l">et hoc pessima se puella vidit</div><div class="l">iocose lepide vovere divis.</div><div class="l">nunc, o caeruleo creata ponto,</div><div class="l">quae sanctum Idalium Uriosque apertos,</div><div class="l">quaeque Ancona Cnidumque harundinosam</div><div class="l">colis, quaeque Amathunta, quaeque Golgos,</div><div class="l">quaeque Durrachium Hadriae tabernam,</div><div class="l">acceptum face redditumque votum,</div><div class="l">si non inlepidum neque invenustum est.</div><div class="l">at vos interea venite in ignem,</div><div class="l">pleni ruris et inficetiarum</div><div class="l">Annales Volusi, cacata charta.</div></div><div class="textpart" id="index.xml-body.1_div.1_div.1_div.35"><h4><span class="headingNumber">1.1.35. </span></h4><span class="">meter Choliambic</span><div class="l">Salax taberna vosque contubernales,</div><div class="l">a pilleatis nona fratribus pila,</div><div class="l">solis putatis esse mentulas vobis,</div><div class="l">solis licere quidquid est puellarum</div><div class="l">confutuere et putare ceteros hircos?</div><div class="l">an, continenter quod sedetis insulsi</div><div class="l">centum an ducenti, non putatis ausurum</div><div class="l">me una ducentos irrumare sessores?</div><div class="l">atqui putate: namque totius vobis</div><div class="l">frontem tabernae sopionibus scribam.</div><div class="l">puella nam mi, quae meo sinu fugit,</div><div class="l">amata tantum quantum amabitur nulla,</div><div class="l">pro qua mihi sunt magna bella pugnata,</div><div class="l">consedit istic. hanc boni beatique</div><div class="l">omnes amatis, et quidem, quod indignum est,</div><div class="l">omnes pusilli et semitarii moechi:</div><div class="l">tu praeter omnes une de capillatis,</div><div class="l">cuniculosae Celtiberiae fili,</div><div class="l">Egnati, opaca quem bonum facit barba</div><div class="l">et dens Hibera defricatus urina.</div></div><div class="textpart" id="index.xml-body.1_div.1_div.1_div.36"><h4><span class="headingNumber">1.1.36. </span></h4><span class="">meter Phalaecean</span><div class="l">Male est, Cornifici, tuo Catullo,</div><div class="l">male est me hercule ei et laboriose,</div><div class="l">et magis magis in dies et horas.</div><div class="l">quem tu, quod minimum facillimumque est,</div><div class="l">qua solatus es adlocutione?</div><div class="l">irascor tibi. sic meos amores?</div><div class="l">paulum quid libet adlocutionis,</div><div class="l">maestius lacrimis Simonideis.</div></div><div class="textpart" id="index.xml-body.1_div.1_div.1_div.37"><h4><span class="headingNumber">1.1.37. </span></h4><span class="">meter Choliambic</span><div class="l">Egnatius, quod candidos habet dentes,</div><div class="l">renidet usque quaque. si ad rei ventum est</div><div class="l">subsellium, cum orator excitat fletum,</div><div class="l">renidet ille. si ad pii rogum fili</div><div class="l">lugetur, orba cum flet unicum mater,</div><div class="l">renidet ille. quidquid est, ubicumque est,</div><div class="l">quodcumque agit, renidet. hunc habet morbum</div><div class="l">neque elegantem, ut arbitror, neque urbanum.</div><div class="l">quare monendum est te mihi, bone Egnati.</div><div class="l">si urbanus esses aut Sabinus aut Tiburs</div><div class="l">aut parcus Umber aut obesus Etruscus</div><div class="l">aut Lanuvinus ater atque dentatus</div><div class="l">aut Transpadanus, ut meos quoque attingam,</div><div class="l">aut qui libet qui puriter lavit dentes,</div><div class="l">tamen renidere usque quaque te nollem;</div><div class="l">nam risu inepto res ineptior nulla est.</div><div class="l">nunc Celtiber es: Celtiberia in terra,</div><div class="l">quod quisque minxit, hoc sibi solet mane</div><div class="l">dentem atque russam defricare gingivam,</div><div class="l">ut quo iste vester expolitior dens est,</div><div class="l">hoc te amplius bibisse praedicet loti.</div></div><div class="textpart" id="index.xml-body.1_div.1_div.1_div.38"><h4><span class="headingNumber">1.1.38. </span></h4><span class="">meter Phalaecean</span><div class="l">Quaenam te mala mens, miselle Ravide,</div><div class="l">agit praecipitem in meos iambos?</div><div class="l">quis deus tibi non bene advocatus</div><div class="l">vecordem parat excitare rixam?</div><div class="l">an ut pervenias in ora vulgi?</div><div class="l">quid vis? qua libet esse notus optas?</div><div class="l">eris, quandoquidem meos amores</div><div class="l">cum longa voluisti amare poena.</div></div><div class="textpart" id="index.xml-body.1_div.1_div.1_div.39"><h4><span class="headingNumber">1.1.39. </span></h4><span class="">meter Phalaecean</span><div class="l">Ameana puella defututa</div><div class="l">tota milia me decem poposcit,</div><div class="l">ista turpiculo puella naso,</div><div class="l">decoctoris amica Formiani.</div><div class="l">propinqui, quibus est puella curae,</div><div class="l">amicos medicosque convocate:</div><div class="l">non est sana puella, nec rogare</div><div class="l">qualis sit solet aes imaginosum.</div></div><div class="textpart" id="index.xml-body.1_div.1_div.1_div.40"><h4><span class="headingNumber">1.1.40. </span></h4><span class="">meter Phalaecean</span><div class="l">Adeste, hendecasyllabi, quot estis</div><div class="l">omnes undique, quotquot estis omnes.</div><div class="l">iocum me putat esse moecha turpis</div><div class="l">et negat mihi vestra reddituram</div><div class="l">pugillaria, si pati potestis.</div><div class="l">persequamur eam, et reflagitemus.</div><div class="l">quae sit quaeritis? illa quam videtis</div><div class="l">turpe incedere, mimice ac moleste</div><div class="l">ridentem catuli ore Gallicani.</div><div class="l">circumsistite eam, et reflagitate:</div><div class="l">“moecha putida, redde codicillos,</div><div class="l">redde, putida moecha, codicillos.”</div><div class="l">non assis facis? o lutum, lupanar,</div><div class="l">aut si perditius potes quid esse.</div><div class="l">sed non est tamen hoc satis putandum.</div><div class="l">quod si non aliud potest, ruborem</div><div class="l">ferreo canis exprimamus ore.</div><div class="l">conclamate iterum altiore voce</div><div class="l">“moecha putida, redde codicillos,</div><div class="l">redde, putida moecha, codicillos.”</div><div class="l">sed nil proficimus, nihil movetur.</div><div class="l">mutanda est ratio modusque nobis,</div><div class="l">si quid proficere amplius potestis,</div><div class="l">“pudica et proba, redde codicillos.”</div></div><div class="textpart" id="index.xml-body.1_div.1_div.1_div.41"><h4><span class="headingNumber">1.1.41. </span></h4><span class="">meter Phalaecean</span><div class="l">Salve, nec minimo puella naso</div><div class="l">nec bello pede nec nigris ocellis</div><div class="l">nec longis digitis nec ore sicco</div><div class="l">nec sane nimis elegante lingua,</div><div class="l">decoctoris amica Formiani.</div><div class="l">ten provincia narrat esse bellam?</div><div class="l">tecum Lesbia nostra comparatur?</div><div class="l">o saeclum insapiens et infacetum!</div></div><div class="textpart" id="index.xml-body.1_div.1_div.1_div.42"><h4><span class="headingNumber">1.1.42. </span></h4><span class="">meter Choliambic</span><div class="l">O funde noster seu Sabine seu Tiburs</div><div class="l">(nam te esse Tiburtem autumant quibus non est</div><div class="l">cordi Catullum laedere: at quibus cordi est</div><div class="l">quovis Sabinum pignore esse contendunt),</div><div class="l">sed seu Sabine sive verius Tiburs,</div><div class="l">fui libenter in tua suburbana</div><div class="l">villa malamque pectore expuli tussim,</div><div class="l">non immerenti quam mihi meus venter,</div><div class="l">dum sumptuosas adpeto, dedit, cenas.</div><div class="l">nam, Sestianus dum volo esse conviva,</div><div class="l">orationem in Antium petitorem</div><div class="l">plenam veneni et pestilentiae legi.</div><div class="l">hic me gravido frigida et frequens tussis</div><div class="l">quassavit usque dum in tuum sinum fugi</div><div class="l">et me recuravi otioque et urtica.</div><div class="l">quare refectus maximas tibi grates</div><div class="l">ago, meum quod non es ulta peccatum.</div><div class="l">nec deprecor iam, si nefaria scripta</div><div class="l">Sesti recepso, quin gravedinem et tussim</div><div class="l">non mi, sed ipsi Sestio ferat frigus,</div><div class="l">qui tunc vocat me cum malum librum 1egi.</div></div><div class="textpart" id="index.xml-body.1_div.1_div.1_div.43"><h4><span class="headingNumber">1.1.43. </span></h4><span class="">meter Phalaecean</span><div class="l">Acmen Septimius suos amores</div><div class="l">tenens in gremio “mea,” inquit, “Acme,</div><div class="l">ni te perdite amo atque amare porro</div><div class="l">omnes sum adsidue paratus annos</div><div class="l">quantum qui pote plurimum perire,</div><div class="l">solus in Libya Indiaque tosta</div><div class="l">caesio veniam obvius leoni.”</div><div class="l">hoc ut dixit, Amor, sinistra ut ante,</div><div class="l">dextra sternuit adprobationem.</div><div class="l">at Acme leviter caput reflectens</div><div class="l">et dulcis pueri ebrios ocellos</div><div class="l">illo purpureo ore saviata</div><div class="l">“sic,” inquit, “mea vita, Septimille,</div><div class="l">huic uni domino usque serviamus,</div><div class="l">ut multo mihi maior acriorque</div><div class="l">ignis mollibus ardet in medullis.”</div><div class="l">hoc ut dixit, Arnor, sinistra ut ante,</div><div class="l">dextra sternuit adprobationem.</div><div class="l">nunc ab auspicio bono profecti</div><div class="l">mutuis animis amant amantur.</div><div class="l">unam Septimius misellus Acmen</div><div class="l">mavult quam Syrias Britanniasque:</div><div class="l">uno in Septimio fidelis Acme</div><div class="l">facit delicias libidinesque.</div><div class="l">quis ullos homines beatiores</div><div class="l">vidit, quis Venerem auspicatiorem?</div></div><div class="textpart" id="index.xml-body.1_div.1_div.1_div.44"><h4><span class="headingNumber">1.1.44. </span></h4><span class="">meter Phalaecean</span><div class="l">Iam ver egelidos refert tepores,</div><div class="l">iam caeli furor aequinoctialis</div><div class="l">iucundis Zephyri silescit auris.</div><div class="l">linquantur Phrygii, Catulle, campi</div><div class="l">Nicaeaeque ager uber aestuosae:</div><div class="l">ad claras Asiae volemus urbes.</div><div class="l">iam mens praetrepidans avet vagari,</div><div class="l">iam laeti studio pedes vigescunt.</div><div class="l">o dulces comitum valete coetus,</div><div class="l">longe quos simul a domo profectos</div><div class="l">diversae variae viae reportant.</div></div><div class="textpart" id="index.xml-body.1_div.1_div.1_div.45"><h4><span class="headingNumber">1.1.45. </span></h4><span class="">meter Phalaecean</span><div class="l">Porci et Socration, duae sinistrae</div><div class="l">Pisonis, scabies famesque mundi,</div><div class="l">vos Veraniolo meo et Fabullo</div><div class="l">verpus praeposuit Priapus ille?</div><div class="l">vos convivia lauta sumptuose</div><div class="l">de die facitis? mei sodales</div><div class="l">quaerunt in trivio vocationes?</div></div><div class="textpart" id="index.xml-body.1_div.1_div.1_div.46"><h4><span class="headingNumber">1.1.46. </span></h4><span class="">meter Phalaecean</span><div class="l">Mellitos oculos tuos, Iuventi,</div><div class="l">siquis me sinat usque basiare,</div><div class="l">usque ad milia basiem trecenta,</div><div class="l">nec unquam videar satur futurus,</div><div class="l">non si densior aridis aristis</div><div class="l">sit nostrae seges osculationis.</div></div><div class="textpart" id="index.xml-body.1_div.1_div.1_div.47"><h4><span class="headingNumber">1.1.47. </span></h4><span class="">meter Phalaecean</span><div class="l">Disertissime Romuli nepotum,</div><div class="l">quot sunt quotque fuere, Marce Tulli,</div><div class="l">quotque post aliis erunt in annis,</div><div class="l">gratias tibi maximas Catullus</div><div class="l">agit pessimus omnium poeta,</div><div class="l">tanto pessimus omnium poeta</div><div class="l">quanto tu optimus omnium patronus.</div></div><div class="textpart" id="index.xml-body.1_div.1_div.1_div.48"><h4><span class="headingNumber">1.1.48. </span></h4><span class="">meter Phalaecean</span><div class="l">Hesterno, Licini, die otiosi</div><div class="l">multum lusimus in meis tabellis,</div><div class="l">ut convenerat esse delicatos.</div><div class="l">scribens versiculos uterque nostrum</div><div class="l">ludebat numero modo hoc modo illoc,</div><div class="l">reddens mutua per iocum atque vinum.</div><div class="l">atque illinc abii tuo lepore</div><div class="l">incensus, Licini, facetiisque,</div><div class="l">ut nec me miserum cibus iuvaret,</div><div class="l">nec somnus tegeret quiete ocellos,</div><div class="l">sed toto indomitus furore lecto</div><div class="l">versarer cupiens videre lucem,</div><div class="l">ut tecum loquerer simulque ut essem.</div><div class="l">at defessa labore membra postquam</div><div class="l">semimortua lectulo iacebant,</div><div class="l">hoc, iucunde, tibi poema feci,</div><div class="l">ex quo perspiceres meum dolorem.</div><div class="l">nunc audax cave sis, precesque nostras,</div><div class="l">oramus, cave despuas, ocelle,</div><div class="l">ne poenas Nemesis reposcat a te.</div><div class="l">est vehemens dea: laedere hanc caveto.</div></div><div class="textpart" id="index.xml-body.1_div.1_div.1_div.49"><h4><span class="headingNumber">1.1.49. </span></h4><span class="">meter Lesser Sapphic</span><div class="lg"><div class="l">Ille mi par esse deo videtur,</div><div class="l">ille, si fas est, superare divos</div><div class="l">qui sedens adversus identidem te</div><div class="l">spectat et audit</div></div><div class="lg"><div class="l">dulce ridentem, misero quod omnis</div><div class="l">eripit sensus mihi: nam simul te,</div><div class="l">Lesbia, adspexi, nihil est super mi</div><div class="l"><span class="gap"> [...]</span></div></div><div class="lg"><div class="l">lingua sed torpet, tenuis sub artus</div><div class="l">flamma demanat, sonitu suopte</div><div class="l">tintinant aures, gemina teguntur</div><div class="l">lumina nocte.</div></div><div class="lg"><div class="l">otium, Catulle, tibi molestum est:</div><div class="l">otio exsultas nimiumque gestis.</div><div class="l">otium et reges prius et beatas</div><div class="l">perdidit urbes.</div></div></div><div class="textpart" id="index.xml-body.1_div.1_div.1_div.50"><h4><span class="headingNumber">1.1.50. </span></h4><span class="">meter Iambic trimeter</span><div class="l">Quid est, Catulle? quid moraris emori?</div><div class="l">sella in curuli struma Nonius sedet,</div><div class="l">per consulatum perierat Vatinius:</div><div class="l">quid est, Catulle? quid moraris emori?</div></div><div class="textpart" id="index.xml-body.1_div.1_div.1_div.51"><h4><span class="headingNumber">1.1.51. </span></h4><span class="">meter Phalaecean</span><div class="l">Risi nescio quem modo e corona,</div><div class="l">qui, cum mirifice Vatiniana</div><div class="l">meus crimina Calvus explicasset,</div><div class="l">admirans ait haec manusque tollens</div><div class="l">“di magni, salaputium disertum!”</div></div><div class="textpart" id="index.xml-body.1_div.1_div.1_div.52"><h4><span class="headingNumber">1.1.52. </span></h4><span class="">meter Phalaecean</span><div class="l">Othonis caput oppido est pusillum,</div><div class="l"><span class="gap"> [...]</span>et eri rustica semilauta crura,</div><div class="l">subtile et leve peditum Libonis,</div><div class="l"><span class="gap"> [...]</span>si non omnia, displicere vellem</div><div class="l">tibi et Fuficio, seni recocto</div><div class="l"><span class="gap"> [...]</span>irascere iterum meis iambis</div><div class="l">immerentibus, unice imperator.</div></div><div class="textpart" id="index.xml-body.1_div.1_div.1_div.53"><h4><span class="headingNumber">1.1.53. </span></h4><span class="">meter Irregular Phalaecean</span><div class="l">Oramus, si forte non molestum est,</div><div class="l">demonstres ubi sint tuae tenebrae.</div><div class="l">te campo quaesivimus minore,</div><div class="l">te in circo, te in omnibus libellis,</div><div class="l">te in templo summi Iovis sacrato.</div><div class="l">in Magni simul ambulatione</div><div class="l">femellas omnes, amice, prendi,</div><div class="l">quas vultu vidi tamen serenas.</div><div class="l">† A velte sic ipse flagitabam:</div><div class="l">“camerium mihi, pessimae puellae!”</div><div class="l">quaedam inquit nudum † reduc †</div><div class="l">“en hic in roseis latet papillis.”</div><div class="l">sed te iam ferre Herculi labos est:</div><div class="l">tanto ten fastu negas, amice?</div><div class="l">dic nobis ubi sis futurus, ede</div><div class="l">audacter, committe, crede luci.</div><div class="l">nunc te lacteolae tenent puellae?</div><div class="l">si linguam clauso tenes in ore,</div><div class="l">fructus proicies amoris omnes:</div><div class="l">verbosa gaudet Venus loquella.</div><div class="l">vel vi vis, licet obseres palatum,</div><div class="l">dum veri sis particeps amoris.</div></div><div class="textpart" id="index.xml-body.1_div.1_div.1_div.54"><h4><span class="headingNumber">1.1.54. </span></h4><span class="">meter Phalaecean</span><div class="l">O rem ridiculam, Cato, et iocosam</div><div class="l">dignamque auribus et tuo cachinno.</div><div class="l">ride, quidquid amas, Cato, Catullum:</div><div class="l">res est ridicula et nimis iocosa.</div><div class="l">deprendi modo pupulum puellae</div><div class="l">trusantem: hunc ego, si placet Dionae,</div><div class="l">pro telo rigida mea cecidi.</div></div><div class="textpart" id="index.xml-body.1_div.1_div.1_div.55"><h4><span class="headingNumber">1.1.55. </span></h4><span class="">meter Phalaecean</span><div class="l">Pulchre convenit improbis cinaedis,</div><div class="l">Mamurrae pathicoque Caesarique.</div><div class="l">nec mirum: maculae pares utrisque,</div><div class="l">urbana altera et illa Formiana,</div><div class="l">impressae resident nec eluentur:</div><div class="l">morbosi pariter gemelli utrique,</div><div class="l">uno in lecticulo erudituli ambo,</div><div class="l">non hic quam ille magis vorax adulter,</div><div class="l">rivales socii puellularum:</div><div class="l">pulchre convenit improbis cinaedis.</div></div><div class="textpart" id="index.xml-body.1_div.1_div.1_div.56"><h4><span class="headingNumber">1.1.56. </span></h4><span class="">meter Phalaecean</span><div class="l">Caeli, Lesbia nostra, Lesbia illa,</div><div class="l">illa Lesbia, quam Catullus unam</div><div class="l">plus quam se atque suos amavit omnes,</div><div class="l">nunc in quadriviis et angiportis</div><div class="l">glubit magnanimi Remi nepotes.</div></div><div class="textpart" id="index.xml-body.1_div.1_div.1_div.57"><h4><span class="headingNumber">1.1.57. </span></h4><span class="">meter Phalaecean</span><div class="l">Non custos si fingar ille Cretum,</div><div class="l">non si Pegaseo ferar volatu,</div><div class="l">non Ladas ego pinnipesve Perseus,</div><div class="l">non Rhesi niveae citaeque bigae:</div><div class="l">adde huc plumipedes volatilesque,</div><div class="l">ventorumque simul require cursum,</div><div class="l">quos vinctos, Cameri, mihi dicares:</div><div class="l">defessus tamen omnibus medullis</div><div class="l">et multis langoribus peresus</div><div class="l">essem te mihi, amice, quaeritando.</div></div><div class="textpart" id="index.xml-body.1_div.1_div.1_div.58"><h4><span class="headingNumber">1.1.58. </span></h4><span class="">meter Choliambic</span><div class="l">Bononiensis Rufa Rufulum fellat,</div><div class="l">uxor Meneni, saepe quam in sepulcretis</div><div class="l">vidistis ipso rapere de rogo cenam,</div><div class="l">cum devolutum ex igne prosequens panem</div><div class="l">ab semiraso tunderetur ustore.</div></div><div class="textpart" id="index.xml-body.1_div.1_div.1_div.59"><h4><span class="headingNumber">1.1.59. </span></h4><span class="">meter Choliambic</span><div class="l">Num te leaena montibus Libystinis</div><div class="l">aut Scylla latrans infima inguinum parte</div><div class="l">tam mente dura procreavit ac taetra,</div><div class="l">ut supplicis vocem in novissimo casu</div><div class="l">contemptam haberes, ah nimis fero corde?</div></div></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span></h4><span class="">meter Four second Glyconics catalectic and one second Pherecratic acatalectic</span><div class="lg"><div class="l">Collis o Heliconii</div><div class="l">cultor, Uraniae genus,</div><div class="l">qui rapis teneram ad virum</div><div class="l">virginem, o Hymenaee Hymen,</div><div class="l">o Hymen Hymenaee,</div></div><div class="lg"><div class="l">cinge tempora floribus</div><div class="l">suave olentis amaraci,</div><div class="l">flammeum cape, laetus huc,</div><div class="l">huc veni niveo gerens</div><div class="l">luteum pede soccum,</div></div><div class="lg"><div class="l">excitusque hilari die</div><div class="l">nuptialia concinens</div><div class="l">voce carmina tinnula</div><div class="l">pelle humum pedibus, manu</div><div class="l">pineam quate taedam.</div></div><div class="lg"><div class="l">namque Vinia Manilo,</div><div class="l">qualis Idalium colens</div><div class="l">venit ad Phrygium Venus</div><div class="l">iudicem, bona cum bona</div><div class="l">nubet alite virgo,</div></div><div class="lg"><div class="l">floridis velut enitens</div><div class="l">myrtus Asia ramulis,</div><div class="l">quos hamadryades deae</div><div class="l">ludicrum sibi rosido</div><div class="l">nutriunt umore.</div></div><div class="lg"><div class="l">quare age huc aditum ferens</div><div class="l">perge linquere Thespiae</div><div class="l">rupis Aonios specus,</div><div class="l">nympha quos super irrigat</div><div class="l">frigerans Aganippe,</div></div><div class="lg"><div class="l">ac domum dominam voca</div><div class="l">coniugis cupidam novi,</div><div class="l">mentem amore revinciens</div><div class="l">ut tenax hedera huc et huc</div><div class="l">arborem implicat errans.</div></div><div class="lg"><div class="l">vosque item simul, integrae</div><div class="l">virgines, quibus advenit</div><div class="l">par dies, agite in modum</div><div class="l">dicite, “o Hymenaee Hymen,</div><div class="l">o Hymen Hymenaee.”</div></div><div class="lg"><div class="l">ut libentius, audiens</div><div class="l">se citarier ad suum</div><div class="l">munus, huc aditum ferat</div><div class="l">dux bonae Veneris, boni</div><div class="l">coniugator amoris.</div></div><div class="lg"><div class="l">quis deus magis anxiis</div><div class="l">est petendus amantibus?</div><div class="l">quem colent homines magis</div><div class="l">caelitum? o Hymenaee Hymen,</div><div class="l">o Hymen Hymenaee.</div></div><div class="lg"><div class="l">te suis tremulus parens</div><div class="l">invocat, tibi virgines</div><div class="l">zonula solvunt sinus,</div><div class="l">te timens cupida novus</div><div class="l">captat aure maritus.</div></div><div class="lg"><div class="l">tu fero iuveni in manus</div><div class="l">floridam ipse puellulam</div><div class="l">dedis a gremio suae</div><div class="l">matris, o Hymenaee Hymen,</div><div class="l">o Hymen Hymenaee.</div></div><div class="lg"><div class="l">nil potest sine te Venus</div><div class="l">fama quod bona comprobet</div><div class="l">commodi capere: at potest</div><div class="l">te volente. quis huic deo</div><div class="l">compararier ausit?</div></div><div class="lg"><div class="l">nulla quit sine te domus</div><div class="l">liberos dare, nec parens</div><div class="l">stirpe nitier: at potest</div><div class="l">te volente. quis huic deo</div><div class="l">compararier ausit?</div></div><div class="lg"><div class="l">quae tuis careat sacris</div><div class="l">non queat dare praesides</div><div class="l">terra finibus: at queat</div><div class="l">te volente. quis huic deo</div><div class="l">compararier ausit?</div></div><div class="lg"><div class="l">claustra pandite ianuae,</div><div class="l">virgo adest. viden ut faces</div><div class="l">splendidas quatiunt comas?<span class="gap"> [...]</span></div></div><div class="lg"><div class="l"><span class="gap"> [...]</span>tardet ingenuus pudor:</div><div class="l">quem tamen magis audiens</div><div class="l">flet quod ire necesse est.</div></div><div class="lg"><div class="l">flere desine. Non tibi, Au-</div><div class="l">runculeia, periculum est</div><div class="l">ne qua femina pulchrior</div><div class="l">clarum ab Oceano diem</div><div class="l">viderit venientem.</div></div><div class="lg"><div class="l">talis in vario solet</div><div class="l">divitis domini hortulo</div><div class="l">stare flos hyacinthinus.</div><div class="l">sed moraris, abit dies:</div><div class="l">prodeas, nova nupta.</div></div><div class="lg"><div class="l">prodeas, nova nupta, si</div><div class="l">iam videtur, et audias</div><div class="l">nostra verba. vide ut faces</div><div class="l">aureas quatiunt comas:</div><div class="l">prodeas, nova nupta.</div></div><div class="lg"><div class="l">non tuus levis in mala</div><div class="l">deditus vir adultera</div><div class="l">probra turpia persequens</div><div class="l">a tuis teneris volet</div><div class="l">secubare papillis,</div></div><div class="lg"><div class="l">lenta quin velut adsitas</div><div class="l">vitis implicat arbores,</div><div class="l">implicabitur in tuum</div><div class="l">complexum. Sed abit dies:</div><div class="l">prodeas, nova nupta.</div></div><div class="lg"><div class="l">o cubile quod omnibus<span class="gap"> [...]</span></div><div class="l">candido pede lecti,</div></div><div class="lg"><div class="l">quae tuo veniunt ero,</div><div class="l">quanta gaudia, quac vaga</div><div class="l">nocte, quae medio die</div><div class="l">gaudeat! sed abit dies:</div><div class="l">Prodeas, nova nupta.</div></div><div class="lg"><div class="l">tollite, o pueri, faces:</div><div class="l">flammeum video venire.</div><div class="l">ite, concinite in modum</div><div class="l">“o Hymen Hymenaee io,</div><div class="l">o Hymen Hymenaee.”</div></div><div class="lg"><div class="l">ne diu taceat procax</div><div class="l">fescennina iocatio,</div><div class="l">nec nuces pueris neget</div><div class="l">desertum domini audiens</div><div class="l">concubinus amorem.</div></div><div class="lg"><div class="l">da nuces pueris, iners</div><div class="l">concubine: satis diu</div><div class="l">lusisti nucibus: libet</div><div class="l">iam servire Talasio.</div><div class="l">concubine, nuces da.</div></div><div class="lg"><div class="l">sordebant tibi vilicae,</div><div class="l">concubine, hodie atque heri:</div><div class="l">nunc tuum cinerarius</div><div class="l">tondet os. miser ah miser</div><div class="l">concubine, nuces da.</div></div><div class="lg"><div class="l">diceris male te a tuis</div><div class="l">unguentate glabris marite</div><div class="l">abstinere: sed abstine.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">scimus haec tibi quae licent</div><div class="l">sola cognita: sed marito</div><div class="l">ista non eadem licent.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">nupta, tu quoque quae tuus</div><div class="l">vir petet cave ne neges,</div><div class="l">ne petitum aliunde eat.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">en tibi domus ut potens</div><div class="l">et beata viri tui:</div><div class="l">quae tibi sine serviat</div><div class="l">(o Hymen Hymenaee io,</div><div class="l">o Hymen Hymenaee).</div></div><div class="lg"><div class="l">usque dum tremulum movens</div><div class="l">cana tempus anilitas</div><div class="l">omnia omnibus adnuit.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">transfer omine cum bono</div><div class="l">limen aureolos pedes,</div><div class="l">rasilemque subi forem.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">adspice unus ut accubans</div><div class="l">vir tuus Tyrio in toro</div><div class="l">totus immineat tibi.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">illi non minus ac tibi</div><div class="l">pectore uritur intimo</div><div class="l">flamma, sed penite magis</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">mitte bracchiolum teres,</div><div class="l">praetextate, puellulae:</div><div class="l">iam cubile adeat viri.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">o bonae senibus viris</div><div class="l">cognitae bene feminae,</div><div class="l">conlocate puellulam.</div><div class="l">o Hymen Hymenaee io,</div><div class="l">o Hymen Hymenaee.</div></div><div class="lg"><div class="l">iam licet venias, marite:</div><div class="l">uxor in thalamo tibi est</div><div class="l">ore floridulo nitens</div><div class="l">alba parthenice velut</div><div class="l">luteumve papaver.</div></div><div class="lg"><div class="l">at, marite, (ita me iuvent</div><div class="l">caelites) nihilo minus</div><div class="l">pulcher es, neque te Venus</div><div class="l">neglegit. sed abit dies:</div><div class="l">perge, ne remorare.</div></div><div class="lg"><div class="l">non diu remoratus es,</div><div class="l">iam venis. bona te Venus</div><div class="l">iuverit, quoniam palam</div><div class="l">quod cupis cupis et bonum</div><div class="l">non abscondis amorem.</div></div><div class="lg"><div class="l">ille pulveris Africi</div><div class="l">siderumque micantium</div><div class="l">subducat numerum prius,</div><div class="l">qui vestri numerare vult</div><div class="l">multa milia ludi.</div></div><div class="lg"><div class="l">ludite ut libet, et brevi</div><div class="l">liberos date. non decet</div><div class="l">tam vetus sine liberis</div><div class="l">nomen esse, sed indidem</div><div class="l">semper ingenerari.</div></div><div class="lg"><div class="l">Torquatus volo parvulus</div><div class="l">matris e gremio suae</div><div class="l">porrigens teneras manus</div><div class="l">dulce rideat ad patrem</div><div class="l">semihiante labello.</div></div><div class="lg"><div class="l">sit suo similis patri</div><div class="l">Manlio et facile insciis</div><div class="l">noscitetur ab omnibus</div><div class="l">et pudicitiam suae</div><div class="l">matris indicet ore.</div></div><div class="lg"><div class="l">talis illius a bona</div><div class="l">matre laus genus adprobet</div><div class="l">qualis unica ab optima</div><div class="l">matre Telemacho manet</div><div class="l">fama Penelopeo.</div></div><div class="lg"><div class="l">claudite ostia, virgines:</div><div class="l">lusimus satis. at, boni</div><div class="l">coniuges, bene vivite et</div><div class="l">munere adsiduo valentem</div><div class="l">exercete iuventam.</div></div></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span></h4><span class="">meter Dactylic hexameter</span><div class="lg">youths<div class="l">Vesper adest: iuvenes, consurgite: vesper Olympo</div><div class="l">exspectata diu vix tandem lumina tollit.</div><div class="l">surgere iam tempus, iam pinguis linquere mensas;</div><div class="l">iam veniet virgo, iam dicetur hymenaeus.</div><div class="l">Hymen O Hymenaee, Hymen ades O Hymenaee.</div></div><div class="lg">maidens<div class="l">cernitis, innuptae, iuvenes? consurgite contra:</div><div class="l">nimirum Oetaeos ostendit Noctifer ignes.</div><div class="l">sic certe est: viden ut perniciter exsiluere?</div><div class="l">non temere exsiluere; canent quod vincere par est.</div><div class="l">Hymen O Hymenaee, Hymen ades O Hymenaee.</div></div><div class="lg">youths<div class="l">non facilis nobis, aequales, palma parata est:</div><div class="l">adspicite, innuptae secum ut meditata requirunt.</div><div class="l">non frustra meditantur; habent memorabile quod sit.</div><div class="l">nec mirum, penitus quae tota mente laborant.</div><div class="l">nos alio mentes, alio divisimus aures:</div><div class="l">iure igitur vincemur; amat victoria curam.</div><div class="l">quare nunc animos saltem convertite vestros:</div><div class="l">dicere iam incipient, iam respondere decebit.</div><div class="l">Hymen o Hymenaee, Hymen ades o Hymenaee.</div></div><div class="lg">maidens<div class="l">Hespere, qui caelo fertur crudelior ignis?</div><div class="l">qui natam possis complexu avellere matris,</div><div class="l">complexu matris retinentem avellere natam</div><div class="l">et iuveni ardenti castam donare puellam.</div><div class="l">quid faciunt hostes capta crudelius urbe?</div><div class="l">Hymen o Hymenaee, Hymen ades o Hymenaee.</div></div><div class="lg">youths<div class="l">Hespere, qui caelo lucet iucundior ignis?</div><div class="l">qui desponsa tua firmes conubia flammma,</div><div class="l">quae pepigere viri, pepigerunt ante parentes,</div><div class="l">nec iunxere prius quam se tuus extulit ardor.</div><div class="l">quid datur a divis felici optatius hora?</div><div class="l">Hymen o Hymenaee, Hymen ades o Hymenaee.</div></div><div class="lg">maidens<div class="l">Hesperus e nobis, aequales, abstulit unam<span class="gap"> [...]</span></div></div><div class="lg">youths<div class="l">namque tuo adventu vigilat custodia semper.</div><div class="l">nocte latent fures, quos idem saepe revertens,</div><div class="l">Hespere, mutato comprendis nomine eosdem.</div><div class="l">at libet innuptis ficto te carpere questu.</div><div class="l">quid tum, si carpunt tacita quem mente requirunt?</div><div class="l">Hymen o Hymenaee, Hymen ades o Hymenaee.</div></div><div class="lg">maidens<div class="l">ut flos in saeptis secretus nascitur hortis,</div><div class="l">ignotus pecori, nullo convulsus aratro,</div><div class="l">quem mulcent aurae, firmat sol, educat imber,</div><div class="l">multi illum pueri, multae optavere puellae;</div><div class="l">idem cum tenui carptus defloruit ungui,</div><div class="l">nulli illum pueri, nullae optavere puellae:</div><div class="l">sic virgo, dum intacta manet, dum cara suis est;</div><div class="l">cum castum amisit polluto corpore florem,</div><div class="l">nec pueris iucunda manet nec cara puellis.</div><div class="l">Hymen o Hymenaee, Hymen ades o Hymenaee.</div></div><div class="lg">youths<div class="l">ut vidua in nudo vitis quac nascitur arvo</div><div class="l">nunquam se extollit, nunquam mitem educat unam,</div><div class="l">sed tenerum prono deflectens pondere corpus</div><div class="l">iam iam contingit summum radice flagellum,</div><div class="l">hanc nulli agricolae, nulli accoluere iuvenci;</div><div class="l">at si forte eadem est ulmo coniuncta marito,</div><div class="l">multi illam agricolae, multi accoluere iuvenci:</div><div class="l">sic virgo, dum intacta manet, dum inculta senescit;</div><div class="l">cum par conubium maturo tempore adepta est,</div><div class="l">cara viro magis et minus est invisa parenti.</div></div><div class="lg"><div class="l">et tu ne pugna cum tali coniuge, virgo.</div><div class="l">non aequum est pugnare, pater cui tradidit ipse,</div><div class="l">ipse pater cum matre, quibus parere necesse est.</div><div class="l">virginitas non tota tua est, ex parte parentum est:</div><div class="l">tertia pars patri, pars est data tertia matri,</div><div class="l">tertia sola tua est. noli pugnare duobus,</div><div class="l">qui genero sua iura simul cum dote dederunt.</div><div class="l">Hymen o Hymenaee, Hymen ades o Hymenaee.</div></div></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span></h4><span class="">meter Galliambic</span><div class="l">Super alta vectus Attis celeri rate maria</div><div class="l">Phrygium ut nemus citato cupide pede tetigit</div><div class="l">adiitque opaca silvis redimita loca deae,</div><div class="l">stimulatus ibi furenti rabie, vagus animis</div><div class="l">devolvit ili acuto sibi pondera silice.</div><div class="l">itaque ut relicta sensit sibi membra sine viro,</div><div class="l">etiam recente terrae sola sanguine maculans</div><div class="l">niveis citata cepit manibus leve typanum,</div><div class="l">typanum, tubam Cybelles, tua, mater, initia,</div><div class="l">quatiensque terga tauri teneris cava digitis</div><div class="l">canere haec suis adorta est tremebunda comitibus</div><div class="l">“agite ite ad alta, Gallae, Cybeles nemora simul,</div><div class="l">simul ite, Dindymenae dominae vaga pecora,</div><div class="l">aliena quae petentes velut exsules loca</div><div class="l">sectam meam exsecutae duce me mihi comites</div><div class="l">rapidum salum tulistis truculentaque pelagi</div><div class="l">et corpus evirastis Veneris nimio odio,</div><div class="l">hilarate erae citatis erroribus animum.</div><div class="l">mora tarda mente cedat; simul ite, sequimini</div><div class="l">Phrygiam ad domum Cybelles, Phrygia ad nemora deae,</div><div class="l">ubi cymbalum sonat vox, ubi tympana reboant,</div><div class="l">tibicen ubi canit Phryx curvo grave calamo,</div><div class="l">ubi capita maenades vi iaciunt hederigerae,</div><div class="l">ubi sacra sancta acutis ululatibus agitant,</div><div class="l">ubi suevit illa divae volitare vaga cohors,</div><div class="l">quo nos decet citatis celerare tripudiis.”</div><div class="l">simul haec comitibus Attis cecinit notha mulier,</div><div class="l">thiasus repente linguis trepidantibus ululat,</div><div class="l">leve tympanum remugit, cava cymbala recrepant,</div><div class="l">viridem citus adit Idam properante pede chorus.</div><div class="l">furibunda simul anhelans vaga vadit animam agens</div><div class="l">comitata tympano Attis per opaca nemora dux,</div><div class="l">veluti iuvenca vitans onus indomita iugi:</div><div class="l">rapidae ducem secuntur Gallae properipedem.</div><div class="l">itaque, ut domum Cybelles tetigere lassulae,</div><div class="l">nimio e labore somnum capiunt sine Cerere.</div><div class="l">piger his labante langore oculos sopor operit:</div><div class="l">abit in quiete molli rabidus furor animi.</div><div class="l">sed ubi oris aurei Sol radiantibus oculis</div><div class="l">lustravit aethera album, sola dura, mare ferum,</div><div class="l">pepulitque noctis umbras vegetis sonipedibus,</div><div class="l">ibi Somnus excitam Attin fugiens citus abiit:</div><div class="l">trepidante eum recepit dea Pasithea sinu.</div><div class="l">ita de quiete molli rapida sine rabie</div><div class="l">simul ipsa pectore Attis sua facta recoluit,</div><div class="l">liquidaque mente vidit sine quis ubique foret,</div><div class="l">animo aestuante rusum reditum ad vada tetulit.</div><div class="l">ibi maria vasta visens lacrimantibus oculis</div><div class="l">patriam adlocuta maesta est ita voce miseriter:</div><div class="l">“patria o mei creatrix, patria o mea genetrix,</div><div class="l">ego quam miser relinquens, dominos ut erifugae</div><div class="l">famuli solent, ad Idae tetuli nemora pedem,</div><div class="l">ut apud nivem et ferarum gelida stabula forem</div><div class="l">et earum omnia adirem furibunda latibula,</div><div class="l">ubinam aut quibus locis te positam, patria, reor?</div><div class="l">cupit ipsa pupula ad te sibi derigere aciem,</div><div class="l">rabie fera carens dum breve tempus animus est.</div><div class="l">egone a mea remota haec ferar in nemora domo?</div><div class="l">patria, bonis, amicis, genitoribus abero?</div><div class="l">abero foro, palaestra, stadio, et gymnasiis?</div><div class="l">miser ah miser, querendum est etiam atque etiam, anime.</div><div class="l">quod enim genus figurae est ego non quod obierim?</div><div class="l">ego mulier, ego adulescens, ego ephebus, ego puer,</div><div class="l">ego gymnasi fui flos, ego eram decus olei:</div><div class="l">mihi ianuae frequentes, mihi limina tepida,</div><div class="l">mihi floridis corollis redimita domus erat,</div><div class="l">linquendum ubi esset orto mihi sole cubiculum.</div><div class="l">ego nunc deum ministra et Cybeles famula ferar?</div><div class="l">ego maenas, ego mei pars, ego vir sterilis ero?</div><div class="l">ego viridis algida Idae nive amicta loca colam?</div><div class="l">ego vitam agam sub altis Phrygiae columinibus,</div><div class="l">ubi cerva silvicultrix, ubi aper nemorivagus?</div><div class="l">iam iam dolet quod egi, iam iamque paenitet.”</div><div class="l">roseis ut huic labellis sonitus citus abiit</div><div class="l">geminas deorum ad aures nova nuntia referens,</div><div class="l">ibi iuncta iuga resoluens Cybele leonibus</div><div class="l">laevumque pecoris hostem stimulans ita loquitur.</div><div class="l">“Agedum,” inquit, “age ferox i, fac ut hunc furor agitet,</div><div class="l">fac uti furoris ictu reditum in nemora ferat,</div><div class="l">mea libere nimis qui fugere imperia cupit.</div><div class="l">age caede terga cauda, tua verbera patere,</div><div class="l">fac cuncta mugienti fremitu loca retonent,</div><div class="l">rutilam ferox torosa cervice quate iubam.”</div><div class="l">ait haec minax Cybelle religatque iuga manu.</div><div class="l">ferus ipse sese adhortans rabidum incitat animo,</div><div class="l">vadit, fremit, refringit virgulta pede vago.</div><div class="l">at ubi umida albicantis loca litoris adiit</div><div class="l">tenerumque vidit Attin prope marmora pelagi,</div><div class="l">facit impetum: ille demens fugit in nemora fera:</div><div class="l">ibi semper omne vitae spatium famula fuit.</div><div class="l"><span class="">para </span>dea magna, dea Cybelle, dea domina Dindymi,</div><div class="l">procul a mea tuus sit furor omnis, era, domo:</div><div class="l">alios age incitatos, alios age rabidos.</div></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span></h4><span class="">meter Dactylic hexameter</span><div class="l">Peliaco quondam prognatae vertice pinus</div><div class="l">dicuntur liquidas Neptuni nasse per undas</div><div class="l">Phasidos ad fluctus et fines Aeeteos,</div><div class="l">cum lecti iuvenes, Argivae robora pubis,</div><div class="l">auratam optantes Colchis avertere pellem</div><div class="l">ausi sunt vada salsa cita decurrere puppi,</div><div class="l">caerula verrentes abiegnis aequora palmis.</div><div class="l">diva quibus retinens in summis urbibus arces</div><div class="l">ipsa levi fecit volitantem flamine currum,</div><div class="l">pinea coniungens inflexae texta carinae.</div><div class="l">illa rudem cursu prima imbuit Amphitriten.</div><div class="l">quae simul ac rostro ventosum proscidit aequor</div><div class="l">tortaque remigio spumis incanduit unda,</div><div class="l">emersere freti candenti e gurgite vultus</div><div class="l">aequoreae monstrum Nereides admirantes.</div><div class="l">illa, siqua alia, viderunt luce marinas</div><div class="l">mortales oculis nudato corpore nymphas</div><div class="l">nutricum tenus exstantes e gurgite cano.</div><div class="l">tum Thetidis Peleus incensus fertur amore,</div><div class="l">tum Thetis humanos non despexit hymenaeos,</div><div class="l">tum Thetidi pater ipse iugandum Pelea sensit.</div><div class="l">o nimis optato saeclorum tempore nati</div><div class="l">heroes, salvete, deum genus, o bona matrum</div><div class="l">progenies, salvete iterum</div><div class="l">vos ego saepe meo, vos carmine compellabo,</div><div class="l">teque adeo eximie taedis felicibus aucte</div><div class="l">Thessaliae columen Peleu, cui Iuppiter ipse,</div><div class="l">ipse suos divum genitor concessit amores.</div><div class="l">tene Thetis tenuit pulcherrirna Nereine?</div><div class="l">tene suam Tethys concessit ducere neptem</div><div class="l">Oceanusque, mari totum qui amplectitur orbem?</div><div class="l">quae simul optatae finito tempore luces</div><div class="l">advenere, domum conventu tota frequentat</div><div class="l">Thessalia, oppletur laetanti regia coetu:</div><div class="l">dona ferunt prae se, declarant gaudia vultu.</div><div class="l">deseritur Cieros, linquunt Phthiotica Tempe</div><div class="l">Crannonisque domos ac moenia Larisaea,</div><div class="l">Pharsalum coeunt, Pharsalia tecta frequentant.</div><div class="l">rura colit nemo, mollescunt colla iuvencis,</div><div class="l">non humilis curvis purgatur vinea rastris,</div><div class="l">non glaebam prono convellit vomere taurus,</div><div class="l">non falx attenuat frondatorum arboris umbram,</div><div class="l">squalida desertis robigo infertur aratris.</div><div class="l">ipsius at sedes, quacumque opulenta recessit</div><div class="l">regia, fulgenti splendent auro atque argento.</div><div class="l">candet ebur soliis, conlucent pocula mensae,</div><div class="l">tota domus gaudet regali splendida gaza.</div><div class="l">pulvinar vero divae geniale locatur</div><div class="l">sedibus in medus, Indo quod dente politum</div><div class="l">tincta tegit roseo conchyli purpura fuco.</div><div class="l">haec vestis priscis hominum variata figuris</div><div class="l">heroum mira virtutes indicat arte.</div><div class="l">namque fluentisono prospectans litore Diae</div><div class="l">Thesea cedentem celeri cum classe tuetur</div><div class="l">indomitos in corde gerens Ariadna furores,</div><div class="l">necdum etiam sese quae visit visere credit,</div><div class="l">ut pote fallaci quae tunc primum excita somno</div><div class="l">desertam in sola miseram se cernat harena.</div><div class="l">immemor at iuvenis fugiens pellit vada remis,</div><div class="l">irrita ventosae linquens promissa procellae.</div><div class="l">quem procul ex alga maestis Minois ocellis</div><div class="l">saxea ut effigies bacchantis prospicit, eheu,</div><div class="l">prospicit et magnis curarum fluctuat undis,</div><div class="l">non flavo retinens subtilem vertice mitram,</div><div class="l">non contecta levi velatum pectus amictu,</div><div class="l">non tereti strophio lactentis vincta papillas,</div><div class="l">omnia quae toto delapsa e corpore passim</div><div class="l">ipsius ante pedes fluctus salis adludebant.</div><div class="l">sic neque tum mitrae neque tum fluitantis amictus</div><div class="l">illa vicem curans toto ex te pectore, Theseu,</div><div class="l">toto animo, tota pendebat perdita mente.</div><div class="l">ah misera, adsiduis quam luctibus exsternavit</div><div class="l">spinosas Erycina serens in pectore curas</div><div class="l">illa tempestate, ferox quo ex tempore Theseus</div><div class="l">egressus curvis e litoribus Piraei</div><div class="l">attigit iniusti regis Gortynia tecta.</div><div class="l"><span class="">para </span>nam perhibent olim crudeli peste coactam</div><div class="l">Androgeoneae poenas exsolvere caedis</div><div class="l">electos iuvenes simul et decus innuptarum</div><div class="l">Cecropiam solitam esse dapem dare Minotauro.</div><div class="l">quis angusta malis cum moenia vexarentur,</div><div class="l">ipse suum Theseus pro caris corpus Athenis</div><div class="l">proicere optavit potius quam talia Cretam</div><div class="l">funera Cecropiae nec funera portarentur.</div><div class="l">atque ita nave levi nitens ac lenibus auris</div><div class="l">magnanimum ad Minoa venit sedesque superbas.</div><div class="l">hunc simul ac cupido conspexit lumine virgo</div><div class="l">regia, quam suavis exspirans castus odores</div><div class="l">lectulus in molli complexu matris alebat,</div><div class="l">quales Eurotae progignunt flumina myrtos</div><div class="l">aurave distinctos educit verna colores,</div><div class="l">non prius ex illo flagrantia declinavit</div><div class="l">lumina quam cuncto concepit corpore flammam</div><div class="l">funditus atque imis exarsit tota medullis.</div><div class="l">heu misere exagitans immiti corde furores,</div><div class="l">sancte puer, curis hominum qui gaudia misces,</div><div class="l">quaeque regis Golgos quaeque Idalium frondosum,</div><div class="l">qualibus incensam iactastis mente puellam</div><div class="l">fluctibus in flavo saepe hospite suspirantem!</div><div class="l">quantos illa tulit languenti corde timores,</div><div class="l">quanto saepe magis fulgore expalluit auri,</div><div class="l">cum saevum cupiens contra contendere monstrum</div><div class="l">aut mortem appeteret Theseus aut praemia laudis.</div><div class="l"><span class="">para </span>non ingrata tamen frustra munuscula divis</div><div class="l">promittens tacito succendit vota labello.</div><div class="l">nam velut in summo quatientem bracchia Tauro</div><div class="l">quercum aut conigeram sudanti cortice pinum</div><div class="l">indomitus turbo contorquens flamine robur</div><div class="l">eruit (illa procul radicitus exturbata</div><div class="l">prona cadit, † lateque cum eius obvia frangens),</div><div class="l">sic domito saevum prostravit corpore Theseus</div><div class="l">nequiquam vanis iactantem cornua ventis.</div><div class="l">inde pedem sospes multa cum laude reflexit</div><div class="l">errabunda regens tenui vestigia filo,</div><div class="l">ne labyrintheis e flexibus egredientem</div><div class="l">tecti frustraretur inobservabilis error.</div><div class="l"><span class="">para </span>sed quid ego a primo digressus carmine plura</div><div class="l">commemorem, ut linquens genitoris filia vultum,</div><div class="l">ut consanguineae complexum, ut denique matris,</div><div class="l">quae misera in gnata deperdita laetabatur,</div><div class="l">omnibus his Thesei dulcem praeoptarit amorem,</div><div class="l">aut ut vecta rati spumosa ad litora Diae</div><div class="l">venerit, aut ut eam devinctam lumina somno</div><div class="l">liquerit immemori discedens pectore coniunx?</div><div class="l">saepe illam perhibent ardenti corde furentem</div><div class="l">clarisonas imo fudisse ex pectore voces,</div><div class="l">ac tum praeruptos tristem conscendere montes</div><div class="l">unde aciem in pelagi vastos protenderet aestus,</div><div class="l">tum tremuli salis adversas procurrere in undas</div><div class="l">mollia nudatae tollentem tegmina surae,</div><div class="l">atque haec extremis maestam dixisse querelis,</div><div class="l">frigidulos udo singultus ore cientem:</div><div class="l"><span class="">para </span>“sicine me patriis avectam, perfide, ab aris,</div><div class="l">perfide, deserto liquisti in litore, Theseu?</div><div class="l">sicine discedens neglecto numine divum</div><div class="l">immernor ah devota domum periuria portas?</div><div class="l">nullane res potuit crudelis flectere mentis</div><div class="l">consilium? tibi nulla fuit clementia praesto</div><div class="l">immite ut nostri vellet miserescere pectus?</div><div class="l">at non haec quondam blanda promissa dedisti</div><div class="l">voce mihi, non haec miserae sperare iubebas,</div><div class="l">sed conubia laeta, sed optatos hymenaeos:</div><div class="l">quae cuncta aerii discerpunt irrita venti.</div><div class="l">nunc iam nulla viro iuranti femina credat,</div><div class="l">nulla viri speret sermones esse fideles:</div><div class="l">quis dum aliquid cupiens animus praegestit apisci,</div><div class="l">nil metuunt iurare, nihil promittere parcunt:</div><div class="l">sed simul ac cupidae mentis satiata libido est,</div><div class="l">dicta nihil meminere, nihil periuria curant.</div><div class="l">certe ego te in medio versantem turbine leti</div><div class="l">eripui et potius germanum amittere crevi</div><div class="l">quam tibi fallaci supremo in tempore deessem:</div><div class="l">pro quo dilaceranda feris dabor alitibusque</div><div class="l">praeda neque iniecta tumulabor mortua terra.</div><div class="l">quaenam te genuit sola sub rupe leaena,</div><div class="l">quod mare conceptum spumantibus exspuit undis.</div><div class="l">quae Syrtis, quae Scylla rapax, quae vasta Charybdis,</div><div class="l">talia qui reddis pro dulci praemia vita?</div><div class="l">si tibi non cordi fuerant conubia nostra,</div><div class="l">saeva quod horrebas prisci praecepta parentis,</div><div class="l">at tamen in vestras potuisti ducere sedes</div><div class="l">quae tibi iucundo famularer serva labore</div><div class="l">candida permulcens liquidis vestigia lymphis</div><div class="l">purpureave tuum constemens veste cubile.</div><div class="l"><span class="">para </span>sed quid ego ignaris nequiquam conqueror auris</div><div class="l">exsternata malo, quae nullis sensibus auctae</div><div class="l">nec missas audire queunt nec reddere voces?</div><div class="l">ille autem prope iam mediis versatur in undis,</div><div class="l">nec quisquam adparet vacua mortalis in alga.</div><div class="l">sic nimis insultans extremo tempore saeva</div><div class="l">fors etiam nostris invidit questibus auris.</div><div class="l">Iuppiter omnipotens, utinam ne tempore primo</div><div class="l">Gnosia Cecropiae tetigissent litora puppes,</div><div class="l">indomito nec dira ferens stipendia tauro</div><div class="l">perfidus in Creta religasset navita funem,</div><div class="l">nec malus hic celans dulci crudelia forma</div><div class="l">consilia in nostris requiesset sedibus hospes!</div><div class="l">nam quo me referam? quali spe perdita nitor?</div><div class="l">Idaeosne petam montes? ah, gurgite lato</div><div class="l">discernens ponti truculentum ubi dividit aequor?</div><div class="l">an patris auxilium sperem, quemne ipsa reliqui</div><div class="l">respersum iuvenem fraterna caede secuta?</div><div class="l">coniugis an fido consoler memet amore,</div><div class="l">quine fugit lentos incurvans gurgite remos?</div><div class="l">praeterea nullo litus, sola insula, tecto,</div><div class="l">nec patet egressus pelagi cingentibus undis:</div><div class="l">nulla fugae ratio, nulla spes: omnia muta,</div><div class="l">omnia sunt deserta, ostentant omnia letum.</div><div class="l">non tamen ante mihi languescent lumina morte,</div><div class="l">nec prius a fesso secedent corpore sensus</div><div class="l">quam iustam a divis exposcam prodita multam</div><div class="l">caelestumque fidem postrema comprecer hora.</div><div class="l">quare, facta virum multantes vindice poena</div><div class="l">Eumenides, quibus anguino redimita capillo</div><div class="l">frons exspirantis praeportat pectoris iras,</div><div class="l">huc huc adventate, meas audite querelas,</div><div class="l">quas ego, vae miserae, extremis proferre medullis</div><div class="l">cogor inops, ardens, amenti caeca furore.</div><div class="l">quae quoniam verae nascuntur pectore ab imo,</div><div class="l">vos nolite pati nostrum vanescere luctum,</div><div class="l">sed quali solam Theseus me mente reliquit,</div><div class="l">tali mente, deae, funestet seque suosque.”</div><div class="l"><span class="">para </span>has postquam maesto profudit pectore voces</div><div class="l">supplicium saevis exposcens anxia factis,</div><div class="l">adnuit invicto caelestum numine rector,</div><div class="l">quo nutu tellus atque horrida contremuerunt</div><div class="l">aequora concussitque micantia sidera mundus.</div><div class="l">ipse autem caeca mentem caligine Theseus</div><div class="l">consitus oblito dimisit pectore cuncta</div><div class="l">quae mandata prius constanti mente tenebat,</div><div class="l">dulcia nec maesto sustollens signa parenti</div><div class="l">sospitem Erechtheum se ostendit visere portum</div><div class="l">namque ferunt olim, classi cum moenia divae</div><div class="l">linquentem gnatum ventis concrederet Aegeus,</div><div class="l">talia complexum iuveni mandata dedisse:</div><div class="l"><span class="">para </span>“gnate mihi longe iucundior unice vita,</div><div class="l">gnate, ego quem in dubios cogor dimittere casus</div><div class="l">reddite in extrema nuper mihi fine senectae,</div><div class="l">quandoquidem fortuna mea ac tua fervida virtus</div><div class="l">eripit invito mihi te, cui languida nondum</div><div class="l">lumina sunt gnati cara saturata figura,</div><div class="l">non ego te gaudens laetanti pectore mittam,</div><div class="l">nec te ferre sinam fortunae signa secundae,</div><div class="l">sed primum multas expromam mente querelas</div><div class="l">canitiem terra atque infuso pulvere foedans,</div><div class="l">inde infecta vago suspendam lintea malo,</div><div class="l">nostros ut luctus nostraeque incendia mentis</div><div class="l">carbasus obscurata decet ferrugine Hibera.</div><div class="l">quod tibi si sancti concesserit incola Itoni,</div><div class="l">quae nostrum genus ac sedes defendere Erechthei</div><div class="l">adnuit, ut tauri respergas sanguine dextram,</div><div class="l">tum vero facito ut memori tibi condita corde</div><div class="l">haec vigeant mandata, nec ulla oblitteret aetas,</div><div class="l">ut simul ac nostros invisent lumina collis,</div><div class="l">funestam antennae deponant undique vestem</div><div class="l">candidaque intorti sustollant vela rudentes,</div><div class="l">quam primum cernens ut laeta gaudia mente</div><div class="l">agnoscam, cum te reducem aetas prospera sistet.”</div><div class="l"><span class="">para </span>haec mandata prius constanti mente tenentem</div><div class="l">Thesea ceu pulsae ventorum flamine nubes</div><div class="l">aerium nivei montis liquere cacumen.</div><div class="l">at pater, ut summa prospectum ex arce petebat</div><div class="l">anxia in adsiduos absumens lumina fletus,</div><div class="l">cum primum inflati conspexit lintea veli,</div><div class="l">praecipitem sese scopulorum e vertice iecit</div><div class="l">amissum credens immiti Thesea fato.</div><div class="l">sic funesta domus ingressus tecta paterna</div><div class="l">morte ferox Theseus, qualem Minoidi luctu</div><div class="l">obtulerat mente immemori, talem ipse recepit.</div><div class="l"><span class="">para </span>quae tum prospectans cedentem maesta carinam</div><div class="l">multiplices animo volvebat saucia curas.</div><div class="l">at parte ex alia florens volitabat Iacchus</div><div class="l">cum thiaso satyrorum et Nysigenis silenis</div><div class="l">te quaerens, Ariadna, tuoque incensus arnore.</div><div class="l"><span class="gap"> [...]</span>quae tum alacres passim lymphata mente furebant</div><div class="l">euhoe bacchantes, euhoe capita inflectentes.</div><div class="l">harum pars tecta quatiebant cuspide thyrsos,</div><div class="l">pars e divulso iactabant membra iuvenco,</div><div class="l">pars sese tortis serpentibus incingebant,</div><div class="l">pars obscura cavis celebrabant orgia cistis,</div><div class="l">orgia quae frustra cupiunt audire profani,</div><div class="l">plangebant aliae proceris tympana palmis</div><div class="l">aut tereti tenuis tinnitus aere ciebant,</div><div class="l">multis raucisonos efflabant cornua bombos</div><div class="l">barbaraque horribili stridebat tibia cantu.</div><div class="l">talibus amplifice vestis decorata figuris</div><div class="l">pulvinar complexa suo velabat amictu.</div><div class="l"><span class="">para </span>quae postquam cupide spectando Thessala pubes</div><div class="l">expleta est, sanctis coepit decedere divis.</div><div class="l">hic, qualis flatu placidum mare matutino</div><div class="l">horrificans Zephyrus proclivas incitat undas</div><div class="l">aurora exoriente vagi sub limina solis,</div><div class="l">quae tarde primum clementi flamine pulsae</div><div class="l">procedunt, leviterque sonant plangore cachinni,</div><div class="l">post vento crescente magis magis increbescunt</div><div class="l">purpureaque procul nantes ab luce refulgent,</div><div class="l">sic tum vestibuli linquentes regia tecta</div><div class="l">ad se quisque vago passim pede discedebant.</div><div class="l"><span class="">para </span>quorum post abitum princeps e vertice Peli</div><div class="l">advenit Chiron portans silvestria dona:</div><div class="l">nam quoscumque ferunt campi, quos Thessala magnis</div><div class="l">montibus ora creat, quos propter fluminis undas</div><div class="l">aura parit flores tepidi fecunda Favoni,</div><div class="l">hos indistinctis plexos tulit ipse corollis,</div><div class="l">quo permulsa domus iucundo risit odore.</div><div class="l">confestim Penios adest, viridantia Tempe,</div><div class="l">Tempe quae silvae cingunt super impendentes,</div><div class="l">naiasin linquens Doris celebranda choreis,</div><div class="l">non vacuus: namque ille tulit radicitus altas</div><div class="l">fagos ac recto proceras stipite laurus,</div><div class="l">non sine nutanti platano lentaque sorore</div><div class="l">flammati Phaethontis et aeria cupressu.</div><div class="l">haec circum sedes late contexta locavit,</div><div class="l">vestibulum ut molli velatum fronde vireret.</div><div class="l">post hunc consequitur sollerti corde Prometheus</div><div class="l">extenuata gerens veteris vestigia poenae</div><div class="l">quam quondam silici restrictus membra catena</div><div class="l">persolvit pendens e verticibus praeruptis.</div><div class="l">inde pater divum sancta cum coniuge natisque</div><div class="l">advenit, caelo te solum, Phoebe, relinquens</div><div class="l">unigenamque simul cultricem montibus Idri:</div><div class="l">Pelea nam tecum pariter soror adspernata est</div><div class="l">nec Thetidis taedas voluit celebrare iugalis.</div><div class="l"><span class="">para </span>qui postquam niveis flexerunt sedibus artus,</div><div class="l">large multiplici constructae sunt dape mensae,</div><div class="l">cum interea infirmo quatientes corpora motu</div><div class="l">veridicos Parcae coeperunt edere cantus.</div><div class="l">his corpus tremulum complectens undique vestis</div><div class="l">candida purpurea talos incinxerat ora,</div><div class="l">at roseae niveo residebant vertice vittae,</div><div class="l">aeternumque manus carpebant rite laborem.</div><div class="l">laeva colum molli lana retinebat amictum,</div><div class="l">dextera tum leviter deducens fila supinis</div><div class="l">formabat digitis, tum prono in pollice torquens</div><div class="l">libratum tereti versabat turbine fusum,</div><div class="l">atque ita decerpens aequabat semper opus dens,</div><div class="l">laneaque aridulis haerebant morsa labellis</div><div class="l">quae prius in levi fuerant exstantia filo.</div><div class="l">ante pedes autem candentis mollia lanae</div><div class="l">vellera virgati custodibant calathisci.</div><div class="l">haec tum clarisona vellentes vellera voce</div><div class="l">talia divino fuderunt carmine fata,</div><div class="l">carmine perfidiae quod post nulla arguet aetas:</div><div class="l"><span class="">para </span>“o decus eximium magnis virtutibus augens,</div><div class="l">Emathiae tutamen opis, clarissime nato,</div><div class="l">accipe quod laeta tibi pandunt luce sorores,</div><div class="l">veridicum oraclum. sed vos, quae fata secuntur,</div><div class="l">currite ducentes subtegmina, currite, fusi.</div><div class="l"><span class="">para </span>adveniet tibi iam portans optata maritis</div><div class="l">Hesperus, adveniet fausto cum sidere coniunx,</div><div class="l">quae tibi flexanimo mentem perfundat amore</div><div class="l">languidulosque paret tecum coniungere somnos</div><div class="l">levia substernens robusto bracchia collo.</div><div class="l">currite ducentes subtegmina, currite, fusi.</div><div class="l"><span class="">para </span>nulla domus tales unquam contexit amores,</div><div class="l">nullus amor tali coniunxit foedere amantes</div><div class="l">qualis adest Thetidi, qualis concordia Peleo.</div><div class="l">currite ducentes subtegmina, currite, fusi.</div><div class="l"><span class="">para </span>nascetur vobis expers terroris Achilles,</div><div class="l">hostibus haud tergo, sed forti pectore notus,</div><div class="l">qui persaepe vago victor certamine cursus</div><div class="l">flammea praevertet celeris vestigia cervae.</div><div class="l">currite ducentes subtegmina, currite, fusi.</div><div class="l"><span class="">para </span>non illi quisquam bello se conferet heros,</div><div class="l">cum Phrygii Teucro manabunt sanguine campi</div><div class="l">Troicaque obsidens longinquo moenia bello</div><div class="l">periuri Pelopis vastabit tertius heres.</div><div class="l">currite ducentes subtegmina, currite, fusi.</div><div class="l"><span class="">para </span>illius egregias virtutes claraque facta</div><div class="l">saepe fatebuntur gnatorum in funere matres,</div><div class="l">cum incultum cano solvent a vertice crinem</div><div class="l">putridaque infirmis variabunt pectora palmis.</div><div class="l">currite ducentes subtegmina, currite, fusi.</div><div class="l"><span class="">para </span>namque velut densas praecerpens messor aristas</div><div class="l">sole sub ardenti flaventia demetit arva,</div><div class="l">Troiugenum infesto prosternet corpora ferro.</div><div class="l">currite ducentes subtegmina, currite, fusi.</div><div class="l"><span class="">para </span>testis erit magnis virtutibus unda Scamandri,</div><div class="l">quae passim rapido diffunditur Hellesponto,</div><div class="l">cuius iter caesis angustans corporum acervis</div><div class="l">alta tepefaciet permixta fiumina caede.</div><div class="l">currite ducentes subtegmina, currite, fusi.</div><div class="l"><span class="">para </span>denique testis erit morti quoque reddita praeda</div><div class="l">cum teres excelso coacervatum aggere bustum</div><div class="l">excipiet niveos percussae virginis artus.</div><div class="l">Currite ducentes subtegmina, currite, fusi.</div><div class="l"><span class="">para </span>nam simul ac fessis dederit fors copiam Achivis</div><div class="l">urbis Dardaniae Neptunia solvere vincla,</div><div class="l">alta Polyxenia madefient caede sepulcra,</div><div class="l">quae, velut ancipiti succumbens victima ferro,</div><div class="l">proiciet truncum submisso poplite corpus.</div><div class="l">currite ducentes subtegmina, currite, fusi.</div><div class="l"><span class="">para </span>quare agite optatos animi coniungite amores.</div><div class="l">accipiat coniunx felici foedere divam,</div><div class="l">dedatur cupido iam dudum nupta marito.</div><div class="l">currite ducentes subtegmina, currite, fusi.</div><div class="l"><span class="">para </span>non illam nutrix orienti luce revisens</div><div class="l">hesterno collum poterit circumdare filo</div><div class="l">(currite ducentes subtegmina, currite, fusi),</div><div class="l">anxia nec mater discordis maesta puellae</div><div class="l">secubitu caros mittet sperare nepotes.</div><div class="l">currite ducentes subtegmina, currite, fusi.”</div><div class="l"><span class="">para </span>talia praefantes quondam felicia Pelei</div><div class="l">carmina divino cecinerunt pectore Parcae.</div><div class="l">praesentes namque ante domos invisere castas</div><div class="l">heroum et sese mortali ostendere coetu</div><div class="l">caelicolae nondum spreta pietate solebant.</div><div class="l">saepe pater divum templo in fulgente, revisens</div><div class="l">annua cum festis venissent sacra diebus,</div><div class="l">conspexit terra centum procumbere tauros.</div><div class="l">saepe vagus Liber Parnasi vertice summo</div><div class="l">Thyiadas effusis euantis crinibus egit,</div><div class="l">cum Delphi tota certatim ex urbe ruentes</div><div class="l">acciperent laeti divum fumantibus aris.</div><div class="l">saepe in letifero belli certamine Mavors</div><div class="l">aut rapidi Tritonis era aut Rhamnusia virgo</div><div class="l">armatas hominum est praesens hortata catervas.</div><div class="l">sed postquam tellus scelere est imbuta nefando,</div><div class="l">iustitiamque omnes cupida de mente fugarunt,</div><div class="l">perfudere manus fraterno sanguine fratres,</div><div class="l">destitit exstinctos natus lugere parentes,</div><div class="l">optavit genitor primaevi funera nati</div><div class="l">Liber ut innuptae poteretur flore novercae,</div><div class="l">ignaro mater substernens se impia nato</div><div class="l">impia non verita est divos scelerare parentes,</div><div class="l">omnia fanda nefanda malo permixta furore</div><div class="l">iustificam nobis mentem avertere deorum.</div><div class="l">quare nec talis dignantur visere coetus</div><div class="l">nec se contingi patiuntur lumine claro.</div></div></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><span class="">meter Elegiac</span><div class="l">Etsi me adsiduo defectum cura dolore</div><div class="l">sevocat a doctis, Ortale, virginibus,</div><div class="l">nec potis est dulcis Musarum expromere fetus</div><div class="l">mens animi: tantis fluctuat ipsa malis,—</div><div class="l">namque mei nuper Lethaeo gurgite fratris</div><div class="l">pallidulum manans adluit unda pedem,</div><div class="l">Troia Rhoeteo quem subter litore tellus</div><div class="l">Ereptum nostris obterit ex oculis.</div><div class="l"><span class="gap"> [...]</span></div><div class="l">nunquam ego te vita frater amabilior</div><div class="l">adspiciam posthac: at certe semper amabo,</div><div class="l">semper maesta tua carmina morte canam,</div><div class="l">qualia sub densis ramorum concinit umbris</div><div class="l">Daulias absumpti fata gemens Ityli,—</div><div class="l">sed tamen in tantis maeroribus, Ortale, mitto</div><div class="l">haec expressa tibi carmina Battiadae,</div><div class="l">ne tua dicta vagis nequiquam credita ventis</div><div class="l">effluxisse meo forte putes animo,</div><div class="l">ut missum sponsi furtivo munere malum</div><div class="l">procurrit casto virginis e gremio,</div><div class="l">quod miserae oblitae molli sub veste locatum,</div><div class="l">dum adventu matris prosilit, excutitur;</div><div class="l">atque illud prono praeceps agitur decursu,</div><div class="l">huic manat tristi conscius ore rubor.</div></div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><span class="">meter Elegiac</span><div class="l">Omnia qui magni dispexit lumina mundi,</div><div class="l">qui stellarum ortus comperit atque obitus,</div><div class="l">flammeus ut rapidi solis nitor obscuretur,</div><div class="l">ut cedant certis sidera temporibus,</div><div class="l">ut Triviam furtim sub Latmia saxa relegans</div><div class="l">dulcis amor gyro devocet aerio,</div><div class="l">idem me ille Conon caelesti in lumine vidit</div><div class="l">e Bereniceo vertice caesariem</div><div class="l">fulgentem clare, quam cunctis illa deorum</div><div class="l">levia protendens bracchia pollicita est,</div><div class="l">qua rex tempestate novo auctus hymenaeo</div><div class="l">vastatum finis iuerat Assyrios,</div><div class="l">dulcia nocturnae portans vestigia rixae</div><div class="l">quam de virgineis gesserat exuviis.</div><div class="l">estne novis nuptis odio Venus, atque parentum</div><div class="l">frustrantur falsis gaudia lacrimulis</div><div class="l">ubertim thalami quas intra limina fundunt?</div><div class="l">non, ita me divi vera gemunt, iuerint.</div><div class="l">id mea me multis docuit regina querelis</div><div class="l">invisente novo proelia torva viro.</div><div class="l">at tu non orbum luxti deserta cubile,</div><div class="l">sed fratris cari flebile discidium?</div><div class="l">quam penitus maestas exedit cura medullas!</div><div class="l">ut tibi tunc toto pectore sollicitae</div><div class="l">sensibus ereptis mens excidit! at te ego certe</div><div class="l">cognoram a parva virgine magnanimam.</div><div class="l">anne bonum oblita es facinus, quo regium adepta es</div><div class="l">coniugium, quod non fortior ausit alis?</div><div class="l">sed tum maesta virum mittens quae verba locuta es!</div><div class="l">Iuppiter, ut tristi lumina saepe manu !</div><div class="l">quis te mutavit tantus deus? an quod amantes</div><div class="l">non longe a caro corpore abesse volunt?</div><div class="l">atque ibi me cunctis pro dulci coniuge divis</div><div class="l">non sine taurino sanguine pollicita es,</div><div class="l">si reditum tetulisset. is haud in tempore longo</div><div class="l">captam Asiam Aegypti finibus addiderat.</div><div class="l">quis ego pro factis caelesti reddita coetu</div><div class="l">pristina vota novo munere dissolvo.</div><div class="l">invita, o regina, tuo de vertice cessi,</div><div class="l">invita: adiuro teque tuumque caput:</div><div class="l">digna ferat quod si quis inaniter adiurarit:</div><div class="l">sed qui se ferro postulet esse parem?</div><div class="l">ille quoque eversus mons est quem maximum in oris</div><div class="l">progenies Thiae clara supervehitur,</div><div class="l">cum Medi peperere novum mare, cumque inventus</div><div class="l">per medium classi barbara navit Athon.</div><div class="l">quid facient crines, cum ferro talia cedant?</div><div class="l">Iuppiter, ut Chalybon omne genus pereat,</div><div class="l">et qui principio sub terra quaerere venas</div><div class="l">institit ac ferri fingere duritiem!</div><div class="l">abiunctae paulo ante comae mea fata sorores</div><div class="l">lugebant, cum se Memnonis Aethiopis</div><div class="l">unigena impellens nutantibus aera pennis</div><div class="l">obtulit Arsinoes † elocridicos ales equus,</div><div class="l">isque per aetherias me tollens avolat umbras</div><div class="l">et Veneris casto conlocat in gremio.</div><div class="l">ipsa suum Zephyritis eo famulum legarat,</div><div class="l">Graia Canopiis incola litoribus,</div><div class="l">†hi dii ven ibi vario ne solum in lumine caeli</div><div class="l">ex Ariadneis aurea temporibus</div><div class="l">fixa corona foret, sed nos quoque fulgeremus</div><div class="l">devotae flavi verticis exuviae,</div><div class="l">uvidulam a fletu cedentem ad temple deum me</div><div class="l">sidus in antiquis diva novum posuit:</div><div class="l">Virginis et saevi contingens namque Leonis</div><div class="l">lumina, Callisto iuncta Lycaoniae,</div><div class="l">vertor in occasum, tardum dux ante Booten,</div><div class="l">qui vix sero alto mergitur Oceano.</div><div class="l">sed quamquam me nocte premunt vestigia divum,</div><div class="l">lux autem canae Tethyi restituit,</div><div class="l">(pace tua fari hic liceat, Rhamnusia virgo:</div><div class="l">namque ego non ullo vera timore tegam,</div><div class="l">nec si me infestis discerpent sidera dictis,</div><div class="l">condita quin veri pectoris evoluam)</div><div class="l">non his tam laetor rebus quam me afore semper</div><div class="l">afore me a dominae vertice discrucior,</div><div class="l">quicum ego, dum virgo quondam fuit, omnibus expers</div><div class="l">unguentis, una milia multa bibi.</div><div class="l">nunc vos optato quom iunxit lumine taeda,</div><div class="l">non prius unanimis corpora coniugibus</div><div class="l">tradite nudantes reiecta veste papillas,</div><div class="l">quam iucunda mihi munera libet onyx,</div><div class="l">vester onyx, casto colitis quae iura cubili.</div><div class="l">sed quae se impuro dedit adulterio,</div><div class="l">illius ah mala dona levis bibat irrita pulvis:</div><div class="l">namque ego ab indignis praemia nulla peto.</div><div class="l">sed magis, o nuptae, semper concordia vestras,</div><div class="l">semper amor sedes incolat adsiduus.</div><div class="l">tu vero, regina, tuens cum sidera divam</div><div class="l">placabis festis luminibus Venerem,</div><div class="l">unguinis expertem non siris esse tuam me,</div><div class="l">sed potius largis adfice muneribus.</div><div class="l">sidera cur retinent? utinam coma regia fiam</div><div class="l">proximus Hydrochoi fulgeret Oarion.</div></div><div class="textpart" id="index.xml-body.1_div.1_div.3_div.3"><h4><span class="headingNumber">1.3.3. </span></h4><span class="">meter Elegiac</span><div class="l">O dulci iucunda viro, iucunda parenti,</div><div class="l">salve, teque bona Iuppiter auctet ope,</div><div class="l">Ianua, quam Balbo dicunt servisse benigne</div><div class="l">olim, cum sedes ipse senex tenuit,</div><div class="l">quamque ferunt rursus voto servisse maligne,</div><div class="l">postquam es porrecto facta marita sene,</div><div class="l">dic agedum nobis quare mutata feraris</div><div class="l">in dominum veterem deseruisse fidem.</div><div class="l">“non (ita Caecilio placeam, cui tradita nunc sum)</div><div class="l">culpa mea est, quamquam dicitur esse mea,</div><div class="l">nec peccatum a me quisquam pote dicere quicquam:</div><div class="l">†verum istius populi ianua qui te facit!</div><div class="l">qui, quacumque aliquid reperitur non bene factum,</div><div class="l">ad me omnes clamant, “Ianua, culpa tua est.””</div><div class="l">non istuc satis est uno te dicere verbo,</div><div class="l">sed facere ut quivis sentiat et videat.</div><div class="l">“qui possum? nemo quaerit nec scire laborat.”</div><div class="l">nos volumus; nobis dicere ne dubita.</div><div class="l">“primum igitur, virgo quod fertur tradita nobis,</div><div class="l">falsum est. non illam vir prior attigerit,</div><div class="l">languidior tenera cui pendens sicula beta</div><div class="l">nunquam se mediam sustulit ad tunicam:</div><div class="l">sed pater illius gnati violasse cubile</div><div class="l">dicitur et miseram conscelerasse domum,</div><div class="l">sive quod impia mens caeco flagrabat amore,</div><div class="l">seu quod iners sterili semine natus erat</div><div class="l">et quaerendus is unde foret nervosius illud</div><div class="l">quod posset zonam solvere virgineam.”</div><div class="l">egregium narras mira pietate parentem,</div><div class="l">qui ipse sui gnati minxerit in gremium.</div><div class="l">“atqui non solum hoc se dicit cognitum habere</div><div class="l">Brixia † chinea suppositum specula,</div><div class="l">flavus quam molli praecurrit flumine Mella,</div><div class="l">Brixia, Veronae mater amata meae,</div><div class="l">sed de Postumio et Corneli narrat amore,</div><div class="l">cum quibus illa malum fecit adulterium.</div><div class="l">dixerit hic aliquis, “quid? tu istaec, Ianua, nosti,</div><div class="l">cui nunquam domini limine abesse licet,</div><div class="l">nec populum auscultare, sed hic suffixa tigillo</div><div class="l">tantum operire soles aut aperire domum?”</div><div class="l">saepe illam audivi furtiva voce loquentem</div><div class="l">solam cum ancillis haec sua flagitia,</div><div class="l">nomine dicentem quos diximus, ut pote quae mi</div><div class="l">speraret nec linguam esse nec auriculam.</div><div class="l">praeterea addebat quendam, quem dicere nolo</div><div class="l">nomine ne tollat rubra supercilia.</div><div class="l">longus homo est, magnas cui lites intulit olim</div><div class="l">falsum mendaci ventre puerperium.”</div></div><div class="textpart" id="index.xml-body.1_div.1_div.3_div.4"><h4><span class="headingNumber">1.3.4. </span></h4><span class="">meter Elegiac</span><div class="l">Quod mihi fortuna casuque oppressus acerbo</div><div class="l">conscriptum hoc lacrimis mittis epistolium,</div><div class="l">naufragum ut eiectum spumantibus aequoris undis</div><div class="l">sublevem et a mortis limine restituam,</div><div class="l">quem neque sancta Venus molli requiescere somno</div><div class="l">desertum in lecto caelibe perpetitur,</div><div class="l">nec veterum dulci scriptorum carmine musae</div><div class="l">oblectant, cum mens anxia pervigilat,</div><div class="l">id gratum est mihi, me quoniam tibi dicis amicum</div><div class="l">muneraque et Musarum hinc petis et Veneris.</div><div class="l">sed tibi ne mea sint ignota incommoda, Manli,</div><div class="l">neu me odisse putes hospitis officium,</div><div class="l">accipe quis merser fortunae fluctibus ipse,</div><div class="l">ne amplius a misero dona beata petas.</div><div class="l">tempore quo primum vestis mihi tradita pura est,</div><div class="l">iucundum cum aetas florida ver ageret,</div><div class="l">multa satis lusi; non est dea nescia nostri</div><div class="l">quae dulcem curis miscet amaritiem:</div><div class="l">sed totum hoc studium luctu fraterna mihi mors</div><div class="l">abstulit. o misero frater adempte mihi,</div><div class="l">tu mea tu moriens fregisti commoda, frater,</div><div class="l">tecum una tota est nostra sepulta domus,</div><div class="l">omnia tecum una perierunt gaudia nostra,</div><div class="l">quae tuus in vita dulcis alebat amor.</div><div class="l">cuius ego interitu tota de mente fugavi</div><div class="l">haec studia atque omnes delicias animi.</div><div class="l">quare, quod scribis Veronae turpe Catullo</div><div class="l">esse quod hic quisquis de meliore nota</div><div class="l">frigida deserto tepefactet membra cubili,</div><div class="l">id, Manli, non est turpe, magis miserum est.</div><div class="l">ignosces igitur, si, quae mihi luctus ademit,</div><div class="l">haec tibi non tribuo munera, cum nequeo.</div><div class="l">nam quod scriptorum non magna est copia apud me,</div><div class="l">hoc fit quod Romae vivimus: illa domus,</div><div class="l">illa mihi sedes, illic mea carpitur aetas;</div><div class="l">huc una ex multis capsula me sequitur.</div><div class="l">quod cum ita sit, nolim statuas nos mente maligna</div><div class="l">id facere aut animo non satis ingenuo</div><div class="l">quod tibi non utriusque petenti copia parta est:</div><div class="l">ultro ego deferrem, copia si qua foret.</div></div><div class="textpart" id="index.xml-body.1_div.1_div.3_div.5"><h4><span class="headingNumber">1.3.5. </span></h4><span class="">meter Elegiac</span><div class="l">non possum reticere, deae, qua me Allius in re</div><div class="l">iuverit aut quantis iuverit officiis,</div><div class="l">ne fugiens saeclis obliviscentibus aetas</div><div class="l">illius hoc caeca nocte tegat studium:</div><div class="l">sed dicam vobis, vos porro dicite multis</div><div class="l">milibus et facite haec charta loquatur anus</div><div class="l"><span class="gap"> [...]</span></div><div class="l">notescatque magis mortuus atque magis,</div><div class="l">nec tenuem texens sublimis aranea telam</div><div class="l">in deserto Alli nomine opus faciat.</div><div class="l">nam mihi quam dederit duplex Amathusia curam</div><div class="l">scitis, et in quo me corruerit genere,</div><div class="l">cum tantum arderem quantum Trinacria rupes</div><div class="l">lymphaque in Oetaeis Malia Thermopylis,</div><div class="l">maesta neque adsiduo tabescere lumina fletu</div><div class="l">cessarent tristique imbre madere genae,</div><div class="l">qualis in aerii perlucens vertice montis</div><div class="l">rivus muscoso prosilit e lapide,</div><div class="l">qui, cum de prone praeceps est valle volutus,</div><div class="l">per medium densi transit iter populi,</div><div class="l">dulce viatori lasso in sudore levamen</div><div class="l">cum gravis exustos aestus hiulcat agros.</div><div class="l">hic, velut in nigro iactatis turbine nautis</div><div class="l">lenius adspirans aura secunda venit</div><div class="l">iam prece Pollucis, iam Castoris implorata,</div><div class="l">tale fuit nobis Allius auxilium.</div><div class="l">is clausum lato patefecit limite campum,</div><div class="l">isque domum nobis isque dedit dominae,</div><div class="l">ad quam communes exerceremus amores.</div><div class="l">quo mea se molli candida diva pede</div><div class="l">intulit et trito fulgentem in limine plantam</div><div class="l">innixa arguta constituit solea,</div><div class="l">coniugis ut quondam flagrans advenit amore</div><div class="l">Protesilaeam Laodamia domum</div><div class="l">inceptam frustra, nondum cum sanguine sacro</div><div class="l">hostia caelestis pacificasset eros.</div><div class="l">nil mihi tam valde placeat, Rhamnusia virgo,</div><div class="l">quod temere invitis suscipiatur eris.</div><div class="l">quam ieiuna pium desideret ara cruorem</div><div class="l">docta est amisso Laodamia viro,</div><div class="l">coniugis ante coacta novi dimittere collum</div><div class="l">quam veniens una atque altera rursus hiems</div><div class="l">noctibus in longis avidum saturasset amorem,</div><div class="l">posset ut abrupto vivere coniugio:</div><div class="l">quod scibant Parcae non longo tempore abesse,</div><div class="l">si miles muros isset ad Iliacos:</div><div class="l">nam tum Helenae raptu primores Argivorum</div><div class="l">coeperat ad sese Troia ciere viros,</div><div class="l">Troia (nefas) commune sepulcrum Asiae Europaeque,</div><div class="l">Troia virum et virtutum omnium acerba cinis:</div><div class="l">quaene etiam nostro letum miserabile fratri</div><div class="l">attulit. Hei misero frater adempte mihi,</div><div class="l">hei misero fratri iucundum lumen ademptum,</div><div class="l">tecum una tota est nostra sepulta domus,</div><div class="l">omnia tecum una perierunt gaudia nostra,</div><div class="l">quae tuus in vita dulcis alebat amor.</div><div class="l">quem nunc tam longe non inter nota sepulcra</div><div class="l">nec prope cognatos compositum cineres,</div><div class="l">sed Troia obscena, Troia infelice sepultum</div><div class="l">detinet extremo terra aliena solo.</div><div class="l">ad quam tum properans fertur simul undique pubes</div><div class="l">Graeca penetralis deseruisse focos,</div><div class="l">ne Paris abducta gavisus libera moecha</div><div class="l">otia pacato degeret in thalamo.</div><div class="l">quo tibi tum casu, pulcherrima Laodamia,</div><div class="l">ereptum est vita dulcius atque anima</div><div class="l">coniugium: tanto te absorbens vertice amoris</div><div class="l">aestus in abruptum detulerat barathrum,</div><div class="l">quale ferunt Grai Pheneum prope Cylleneum</div><div class="l">siccare emulsa pingue palude solum,</div><div class="l">quod quondam caesis montis fodisse medullis</div><div class="l">audit falsiparens Amphitryoniades,</div><div class="l">tempore quo certa Stymphalia monstra sagitta</div><div class="l">perculit imperio deterioris eri,</div><div class="l">pluribus ut caeli tereretur ianua divis,</div><div class="l">Hebe nec longa virginitate foret.</div><div class="l">sed tuus altus amor barathro fuit altior illo,</div><div class="l">qui tunc indomitam ferre iugum docuit.</div><div class="l">nam nec tam carum confecto aetate parenti</div><div class="l">una caput seri nata nepotis alit,</div><div class="l">qui, cum divitiis vix tandem inventus avitis</div><div class="l">nomen testatas intulit in tabulas,</div><div class="l">impia derisi gentilis gaudia tollens</div><div class="l">suscitat a cano vulturium capiti:</div><div class="l">nec tantum niveo gavisa est ulla columbo</div><div class="l">compar, quae multo dicitur improbius</div><div class="l">oscula mordenti semper decerpere rostro</div><div class="l">quam quae praecipue multivola est mulier:</div><div class="l">sed tu horum magnos vicisti sola furores,</div><div class="l">ut semel es flavo conciliata viro.</div><div class="l">aut nihil aut paulo cui tum concedere digna</div><div class="l">lux mea se nostrum contulit in gremium,</div><div class="l">quam circumcursans hinc illinc saepe Cupido</div><div class="l">fulgebat crocina candidus in tunica.</div><div class="l">quae tamenetsi uno non est contenta Catullo,</div><div class="l">rara verecundae furta feremus erae,</div><div class="l">ne nimium simus stultorum more molesti:</div><div class="l">saepe etiam Iuno, maxima caelicolum,</div><div class="l">coniugis in culpa flagrantem concoquit iram</div><div class="l">noscens omnivoli plurima furta Iovis.</div><div class="l">atqui nec divis homines componier aequum est</div><div class="l"><span class="gap"> [...]</span>ingratum tremuli tolle parentis onus.</div><div class="l">nec tamen illa mihi dextra deducta paterna</div><div class="l">fragrantem Assyrio venit odore domum,</div><div class="l">sed furtiva dedit mira munuscula nocte</div><div class="l">ipsius ex ipso dempta viri gremio.</div><div class="l">quare illud satis est, si nobis is datur unis</div><div class="l">quem lapide illa diem candidiore notat.</div><div class="l"><span class="">para </span>hoc tibi quod potui confectum carmine munus</div><div class="l">pro multis, Alli, redditur officiis,</div><div class="l">ne vestrum scabra tangat robigine nomen</div><div class="l">haec atque illa dies atque alia atque alia.</div><div class="l">huc addent divi quam plurima, quae Themis olim</div><div class="l">antiquis solita est munera ferre piis:</div><div class="l">sitis felices et tu simul et tua vita</div><div class="l">et domus, in qua nos lusimus et domina,</div><div class="l">et qui principio nobis † terram dedit aufert,</div><div class="l">a quo sunt primo omnia nata bona,</div><div class="l">et longe ante omnes mihi quae me carior ipso est,</div><div class="l">lux mea, qua viva vivere dulce mihi est.</div></div><div class="textpart" id="index.xml-body.1_div.1_div.3_div.6"><h4><span class="headingNumber">1.3.6. </span></h4><span class="">meter Elegiac</span><div class="l">Noli admirari quare tibi femina nulla,</div><div class="l">Rufe, velit tenerum supposuisse femur,</div><div class="l">non si illam rarae labefactes munere vestis</div><div class="l">aut perluciduli deliciis lapidis.</div><div class="l">laedit te quaedam mala fabula, qua tibi fertur</div><div class="l">valle sub alarum trux habitare caper.</div><div class="l">hunc metuunt omnes. neque mirum: nam mala valde est</div><div class="l">bestia, nec quicum bella puella cubet.</div><div class="l">quare aut crudelem nasorum interfice pestem,</div><div class="l">aut admirari desine cur fugiunt.</div></div><div class="textpart" id="index.xml-body.1_div.1_div.3_div.7"><h4><span class="headingNumber">1.3.7. </span></h4><span class="">meter Elegiac</span><div class="l">Nulli se dicit mulier mea nubere malle</div><div class="l">quam mihi, non si se Iuppiter ipse petat.</div><div class="l">dicit: sed mulier cupido quod dicit amanti</div><div class="l">in vento et rapida scribere oportet aqua.</div></div><div class="textpart" id="index.xml-body.1_div.1_div.3_div.8"><h4><span class="headingNumber">1.3.8. </span></h4><span class="">meter Elegiac</span><div class="l">Si cui iure bono sacer alarum obstitit hircus,</div><div class="l">aut si quem merito tarda podagra secat,</div><div class="l">Aemulus iste tuus, qui vestrum exercet amorem,</div><div class="l">mirifice est a te nactus utrumque malum.</div><div class="l">nam quotiens futuit totiens ulciscitur ambos:</div><div class="l">illam adfligit odore, ipse perit podagra.</div></div><div class="textpart" id="index.xml-body.1_div.1_div.3_div.9"><h4><span class="headingNumber">1.3.9. </span></h4><span class="">meter Elegiac</span><div class="l">Dicebas quondam solum te nosse Catullum,</div><div class="l">Lesbia, nec prae me velle tenere Iovem.</div><div class="l">dilexi tum te non tantum ut vulgus amicam,</div><div class="l">sed pater ut gnatos diligit et generos.</div><div class="l">nunc te cognovi: quare etsi impensius uror,</div><div class="l">multo mi tamen es vilior et levior.</div><div class="l">qui potis est? inquis. quod amantem iniuria talis</div><div class="l">cogit amare magis, sed bene velle minus.</div></div><div class="textpart" id="index.xml-body.1_div.1_div.3_div.10"><h4><span class="headingNumber">1.3.10. </span></h4><span class="">meter Elegiac</span><div class="l">Desine de quoquam quicquam bene velle mereri</div><div class="l">aut aliquem fieri posse putare pium.</div><div class="l">omnia sunt ingrata, nihil fecisse benigne:</div><div class="l">immo etiam taedet, taedet obestque magis:</div><div class="l">ut mihi, quem nemo gravius nec acerbius urget</div><div class="l">Quam modo qui me unum atque unicum amicum habuit.</div></div><div class="textpart" id="index.xml-body.1_div.1_div.3_div.11"><h4><span class="headingNumber">1.3.11. </span></h4><span class="">meter Elegiac</span><div class="l">Gellius audierat patruum obiurgare solere,</div><div class="l">si quis delicias diceret aut faceret.</div><div class="l">hoc ne ipsi accideret, patrui perdepsuit ipsam</div><div class="l">uxorem et patruum reddidit Harpocratem.</div><div class="l">quod voluit fecit: nam, quamvis irrumet ipsum</div><div class="l">nunc patruum, verbum non faciet patruus.</div></div><div class="textpart" id="index.xml-body.1_div.1_div.3_div.12"><h4><span class="headingNumber">1.3.12. </span></h4><span class="">meter Elegiac</span><div class="l">Huc est mens deducta tua, mea Lesbia, culpa,</div><div class="l">atque ita se officio perdidit ipsa suo,</div><div class="l">ut iam nec bene velle queat tibi, si optuma fias,</div><div class="l">nec desistere amare, omnia si facias.</div></div><div class="textpart" id="index.xml-body.1_div.1_div.3_div.13"><h4><span class="headingNumber">1.3.13. </span></h4><span class="">meter Elegiac</span><div class="l">Si qua recordanti benefacta priora voluptas</div><div class="l">est homini, cum se cogitat esse pium,</div><div class="l">nec sanctam violasse fidem, nec foedere in ullo</div><div class="l">divum ad fallendos numine abusum homines,</div><div class="l">multa parata manent in longa aetate, Catulle,</div><div class="l">ex hoc ingrato gaudia amore tibi.</div><div class="l">nam quaecumque homines bene cuiquam aut dicere possunt</div><div class="l">aut facere, haec a te dictaque factaque sunt:</div><div class="l">omnia quae ingratae perierunt credita menti.</div><div class="l">quare cur tu te iam amplius excrucies?</div><div class="l">quin tu animo offirmas atque istinc teque reducis</div><div class="l">et dis invitis desinis esse miser?</div><div class="l">difficile est longum subito deponere amorem;</div><div class="l">difficile est, verum hoc qua libet efficias.</div><div class="l">una salus haec est, hoc est tibi pervincendum;</div><div class="l">hoc facias, sive id non pote sive pote.</div><div class="l">o di, si vestrum est misereri, aut si quibus unquam</div><div class="l">extremam iam ipsa in morte tulistis opem,</div><div class="l">me miserum adspicite et, si vitam puriter egi,</div><div class="l">eripite hanc pestem perniciemque mihi!</div><div class="l">hei mihi subrepens imos ut torpor in artus</div><div class="l">expulit ex omni pectore laetitias.</div><div class="l">non iam illud quaero, contra ut me diligat illa,</div><div class="l">aut, quod non potis est, esse pudica velit:</div><div class="l">ipse valere opto et taetrum hunc deponere morbum.</div><div class="l">o di, reddite mi hoc pro pietate mea.</div></div><div class="textpart" id="index.xml-body.1_div.1_div.3_div.14"><h4><span class="headingNumber">1.3.14. </span></h4><span class="">meter Elegiac</span><div class="l">Rufe mihi frustra ac nequiquam credite amice</div><div class="l">(frustra? immo magno cum pretio atque malo),</div><div class="l">sicine subrepsti mi atque intestina perurens</div><div class="l">hei misero eripuisti omnia nostra bona?</div><div class="l">eripuisti, eheu nostrae crudele venenum</div><div class="l">vitae, eheu nostrae pestis amicitiae.</div></div><div class="textpart" id="index.xml-body.1_div.1_div.3_div.15"><h4><span class="headingNumber">1.3.15. </span></h4><span class="">meter Elegiac</span><div class="l">Gallus habet fratres, quorum est lepidissima coniunx</div><div class="l">alterius, lepidus filius alterius.</div><div class="l">Gallus homo est bellus: nam dulces iungit amores,</div><div class="l">cum puero ut bello bella puella cubet.</div><div class="l">Gallus homo est stultus nec se videt esse maritum,</div><div class="l">qui patruus patrui monstret adulterium.</div></div><div class="textpart" id="index.xml-body.1_div.1_div.3_div.16"><h4><span class="headingNumber">1.3.16. </span></h4><span class="">meter Elegiac</span><div class="l"><span class="gap"> [...]</span></div><div class="l">Sed nunc id doleo quod purae pura puellae</div><div class="l">savia comminxit spurca saliva tua.</div><div class="l">verum id non impune feres: nam te omnia saecla</div><div class="l">noscent et qui sis fama loquetur anus.</div></div><div class="textpart" id="index.xml-body.1_div.1_div.3_div.17"><h4><span class="headingNumber">1.3.17. </span></h4><span class="">meter Elegiac</span><div class="l">Lesbius est pulcher: quid ni? quem Lesbia malit</div><div class="l">quam te cum tota gente, Catulle, tua.</div><div class="l">sed tamen hic pulcher vendat cum gente Catullum,</div><div class="l">si tria notorum savia reppererit.</div></div><div class="textpart" id="index.xml-body.1_div.1_div.3_div.18"><h4><span class="headingNumber">1.3.18. </span></h4><span class="">meter Elegiac</span><div class="l">Quid dicam, Gelli, quare rosea ista labella</div><div class="l">Hiberna fiant candidiora nive,</div><div class="l">mane domo cum exis et cum te octava quiete</div><div class="l">e molli longo suscitat hora die?</div><div class="l">nescio quid certe est: an vere fama susurrat</div><div class="l">grandia te medii tenta vorare viri?</div><div class="l">sic certe est: clamant Victoris rupta miselli</div><div class="l">ilia, et emulso labra notata sero.</div></div><div class="textpart" id="index.xml-body.1_div.1_div.3_div.19"><h4><span class="headingNumber">1.3.19. </span></h4><span class="">meter Elegiac</span><div class="l">Nemone in tanto potuit populo esse, Iuventi,</div><div class="l">bellus homo quem tu diligere inciperes</div><div class="l">praeterquam iste tuus moribunda ab sede Pisauri</div><div class="l">hospes inaurata pallidior statua?</div><div class="l">qui tibi nunc cordi est, quem tu praeponere nobis</div><div class="l">audes et nescis quod facinus facias.</div></div><div class="textpart" id="index.xml-body.1_div.1_div.3_div.20"><h4><span class="headingNumber">1.3.20. </span></h4><span class="">meter Elegiac</span><div class="l">Quinti, si tibi vis oculos debere Catullum</div><div class="l">aut aliud si quid carius est oculis,</div><div class="l">eripere ei noli multo quod carius illi</div><div class="l">est oculis seu quid carius est oculis.</div></div><div class="textpart" id="index.xml-body.1_div.1_div.3_div.21"><h4><span class="headingNumber">1.3.21. </span></h4><span class="">meter Elegiac</span><div class="l">Lesbia mi praesente viro mala plurima dicit:</div><div class="l">haec illi fatuo maxima laetitia est.</div><div class="l">mule, nihil sentis. si nostri oblita taceret,</div><div class="l">sana esset: nunc quod gannit et obloquitur,</div><div class="l">non solum meminit, sed, quae multo acrior est res,</div><div class="l">irata est: hoc est, uritur et loquitur.</div></div><div class="textpart" id="index.xml-body.1_div.1_div.3_div.22"><h4><span class="headingNumber">1.3.22. </span></h4><span class="">meter Elegiac</span><div class="l">Chommoda dicebat, si quando commode vellet</div><div class="l">dicere, et insidias Arrius hinsidias,</div><div class="l">et tum mirifice sperabat se esse locutum</div><div class="l">cum quantum poterat dixerat hinsidias.</div><div class="l">credo, sic mater, sic liber avunculus eius,</div><div class="l">sic maternus avus dixerat atque avia</div><div class="l">hoc misso in Syriam requierant omnibus aures:</div><div class="l">audibant eadem haec leniter et leviter,</div><div class="l">nec sibi postilla metuebant talia verba,</div><div class="l">cum subito adfertur nuntius horribilis</div><div class="l">Ionios fluctus, postquam illuc Arrius isset,</div><div class="l">iam non Ionios esse, sed Hionios.</div></div><div class="textpart" id="index.xml-body.1_div.1_div.3_div.23"><h4><span class="headingNumber">1.3.23. </span></h4><span class="">meter Elegiac</span><div class="l">Odi et amo. quare id faciam fortasse requiris</div><div class="l">nescio, sed fieri sentio et excrucior.</div></div><div class="textpart" id="index.xml-body.1_div.1_div.3_div.24"><h4><span class="headingNumber">1.3.24. </span></h4><span class="">meter Elegiac</span><div class="l">Quintia formosa est multis, mihi candida, longa,</div><div class="l">recta est. haec ego sic singula confiteor,</div><div class="l">totum illud “formosa” nego: nam nulla venustas,</div><div class="l">nulla in tam magno est corpore mica salis.</div><div class="l">Lesbia formosa est, quae cum pulcherrima tota est,</div><div class="l">tum omnibus una omnis subripuit Veneres.</div></div><div class="textpart" id="index.xml-body.1_div.1_div.3_div.25"><h4><span class="headingNumber">1.3.25. </span></h4><span class="">meter Elegiac</span><div class="l">Nulla potest mulier tantum se dicere amatam</div><div class="l">vere, quantum a me Lesbia amata mea es</div><div class="l">nulla fides ullo fuit unquam in foedere tanta</div><div class="l">quanta in amore tuo ex parte reperta mea est.</div></div><div class="textpart" id="index.xml-body.1_div.1_div.3_div.26"><h4><span class="headingNumber">1.3.26. </span></h4><span class="">meter Elegiac</span><div class="l">Quid facit is, Gelli, qui cum matre atque sorore</div><div class="l">prurit et abiectis pervigilat tunicis?</div><div class="l">quid facit is patruum qui non sinit esse maritum?</div><div class="l">ecquid scis quantum suscipiat sceleris?</div><div class="l">suscipit, o Gelli, quantum non ultima Tethys</div><div class="l">nec genitor nympharum abluit Oceanus:</div><div class="l">nam nihil est quicquam sceleris quo prodeat ultra,</div><div class="l">non si demisso se ipse voret capite.</div></div><div class="textpart" id="index.xml-body.1_div.1_div.3_div.27"><h4><span class="headingNumber">1.3.27. </span></h4><span class="">meter Elegiac</span><div class="l">Gellius est tenuis: quid ni? cui tam bona mater</div><div class="l">tamque valens vivat tamque venusta soror</div><div class="l">tamque bonus patruus tamque omnia plena puellis</div><div class="l">cognatis, quare is desinat esse macer?</div><div class="l">qui ut nihil attingat, nisi quod fas tangere non est,</div><div class="l">quantumvis quare sit macer invenies.</div></div><div class="textpart" id="index.xml-body.1_div.1_div.3_div.28"><h4><span class="headingNumber">1.3.28. </span></h4><span class="">meter Elegiac</span><div class="l">Nascatur magus ex Gelli matrisque nefando</div><div class="l">coniugio et discat Persicum haruspicium:</div><div class="l">nam magus ex matre et gnato gignatur oportet,</div><div class="l">si vera est Persarum impia religio,</div><div class="l">gratus ut accepto veneretur carmine divos</div><div class="l">omentum in flamma pingue liquefaciens.</div></div><div class="textpart" id="index.xml-body.1_div.1_div.3_div.29"><h4><span class="headingNumber">1.3.29. </span></h4><span class="">meter Elegiac</span><div class="l">Non ideo, Gelli, sperabam te mihi fidum</div><div class="l">in misero hoc nostro, hoc perdito amore fore</div><div class="l">quod te cognossem bene constantemve putarem</div><div class="l">aut posse a turpi mentem inhibere probro,</div><div class="l">sed neque quod matrem nec germanam esse videbam</div><div class="l">hanc tibi cuius me magnus edebat amor;</div><div class="l">et quamvis tecum multo coniungerer usu,</div><div class="l">non satis id causae credideram esse tibi.</div><div class="l">tu satis id duxti: tantum tibi gaudium in omni</div><div class="l">culpa est in quacumque est aliquid sceleris.</div></div><div class="textpart" id="index.xml-body.1_div.1_div.3_div.30"><h4><span class="headingNumber">1.3.30. </span></h4><span class="">meter Elegiac</span><div class="l">Lesbia mi dicit semper male nec tacet unquam</div><div class="l">de me: Lesbia me dispeream nisi amat.</div><div class="l">quo signo? quia sunt totidem mea: deprecor illam</div><div class="l">adsidue, verum dispeream nisi amo.</div></div><div class="textpart" id="index.xml-body.1_div.1_div.3_div.31"><h4><span class="headingNumber">1.3.31. </span></h4><span class="">meter Elegiac</span><div class="l">Nil nimium studeo, Caesar, tibi velle placere,</div><div class="l">nec scire utrum sis albus an ater homo.</div></div><div class="textpart" id="index.xml-body.1_div.1_div.3_div.32"><h4><span class="headingNumber">1.3.32. </span></h4><span class="">meter Elegiac</span><div class="l">Mentula moechatur. moechatur mentula certe.</div><div class="l">hoc est quod dicunt, ipsa olera olla legit.</div></div><div class="textpart" id="index.xml-body.1_div.1_div.3_div.33"><h4><span class="headingNumber">1.3.33. </span></h4><span class="">meter Elegiac</span><div class="l">Zmyrna mei Cinnae nonam post denique messem</div><div class="l">quam coepta est nonamque edita post hiemem,</div><div class="l">milia cum interea quingenta Hortensius uno</div><div class="l"><span class="gap"> [...]</span></div><div class="l">Zmyrna cavas Satrachi penitus mittetur ad undas,</div><div class="l">Zmyrnam cana diu saecula pervolvent.</div><div class="l">at Volusi annales Paduam morientur ad ipsam</div><div class="l">et laxas scombris saepe dabunt tunicas.</div><div class="l">parva mei mihi sint cordi monumenta sodalis:</div><div class="l">at populus tumido gaudeat Antimacho.</div></div><div class="textpart" id="index.xml-body.1_div.1_div.3_div.34"><h4><span class="headingNumber">1.3.34. </span></h4><span class="">meter Elegiac</span><div class="l">Si quicquam mutis gratum acceptumve sepulcris</div><div class="l">accidere a nostro, Calve, dolore potest,</div><div class="l">quo desiderio veteres renovamus amores</div><div class="l">atque olim missas flemus amicitias,</div><div class="l">certe non tanto mors immatura dolori est</div><div class="l">Quintiliae, quantum gaudet amore tuo.</div></div><div class="textpart" id="index.xml-body.1_div.1_div.3_div.35"><h4><span class="headingNumber">1.3.35. </span></h4><span class="">meter Elegiac</span><div class="l">Non (ita me di ament) quicquam referre putavi</div><div class="l">utrumne os an culum olfacerem Aemilio.</div><div class="l">nilo mundius hoc, nihiloque immundius illud,</div><div class="l">verum etiam culus mundior et melior:</div><div class="l">nam sine dentibus est. hoc dentis sesquipedalis,</div><div class="l">gingivas vero ploxeni habet veteris,</div><div class="l">praeterea rictum qualem diffissus in aestu</div><div class="l">meientis mulae cunnus habere solet.</div><div class="l">hic futuit multas et se facit esse venustum,</div><div class="l">et non pistrino traditur atque asino?</div><div class="l">quem si qua attingit, non illam posse putemus</div><div class="l">aegroti culum lingere carnificis?</div></div><div class="textpart" id="index.xml-body.1_div.1_div.3_div.36"><h4><span class="headingNumber">1.3.36. </span></h4><span class="">meter Elegiac</span><div class="l">In te, si in quemquam, dici pose, putide Victi,</div><div class="l">id quod verbosis dicitur et fatuis:</div><div class="l">ista cum lingua, si usus veniat tibi, possis</div><div class="l">culos et crepidas lingere carpatinas.</div><div class="l">si nos omnino vis omnes perdere, Victi,</div><div class="l">hiscas: omnino quod cupis efficies.</div></div><div class="textpart" id="index.xml-body.1_div.1_div.3_div.37"><h4><span class="headingNumber">1.3.37. </span></h4><span class="">meter Elegiac</span><div class="l">Subripui tibi, dum ludis, mellite Iuventi,</div><div class="l">saviolum dulci dulcius ambrosia.</div><div class="l">verum id non impune tuli: namque amplius horam</div><div class="l">suffixum in summa me memini esse cruce,</div><div class="l">dum tibi me purgo nec possum fletibus ullis</div><div class="l">tantillum vestrae demere saevitiae.</div><div class="l">nam simul id factum est, multis diluta labella</div><div class="l">guttis abstersisti omnibus articulis,</div><div class="l">ne quicquam nostro contractum ex ore maneret,</div><div class="l">tanquam commictae spurca saliva lupae.</div><div class="l">praeterea infesto miserum me tradere Amori</div><div class="l">non cessasti omnique excruciare modo,</div><div class="l">ut mi ex ambrosia mutatum iam fores illud</div><div class="l">saviolum tristi tristius elleboro.</div><div class="l">quam quoniam poenam misero proponis amori,</div><div class="l">nunquam iam posthac basia subripiam.</div></div><div class="textpart" id="index.xml-body.1_div.1_div.3_div.38"><h4><span class="headingNumber">1.3.38. </span></h4><span class="">meter Elegiac</span><div class="l">Caelius Aufilenum et Quintius Aufilenam</div><div class="l">flos Veronensum depereunt iuvenum,</div><div class="l">hic fratrem, ille sororem. hoc est quod dicitur illud</div><div class="l">fraternum vere dulce sodalicium.</div><div class="l">cui faveam potius? Caeli, tibi: nam tua nobis</div><div class="l">per facta exhibita est unica amicitia</div><div class="l">cum vesana meas torreret flamma medullas.</div><div class="l">sis felix, Caeli, sis in amore potens.</div></div><div class="textpart" id="index.xml-body.1_div.1_div.3_div.39"><h4><span class="headingNumber">1.3.39. </span></h4><span class="">meter Elegiac</span><div class="l">Multas per gentes et multa per aequora vectus</div><div class="l">advenio has miseras, frater, ad inferias,</div><div class="l">ut te postremo donarem munere mortis</div><div class="l">et mutam nequiquam adloquerer cinerem,</div><div class="l">quandoquidem fortuna mihi tete abstulit ipsum,</div><div class="l">heu miser indigne frater adempte mihi.</div><div class="l">nunc tamen interea haec, prisco quae more parentum</div><div class="l">tradita sunt tristi munere ad inferias,</div><div class="l">accipe fraterno multum manantia fletu</div><div class="l">atque in perpetuum, frater, ave atque vale.</div></div><div class="textpart" id="index.xml-body.1_div.1_div.3_div.40"><h4><span class="headingNumber">1.3.40. </span></h4><span class="">meter Elegiac</span><div class="l">Si quicquam tacito commissum est fido ab amico</div><div class="l">cuius sit penitus nota fides animi,</div><div class="l">meque esse invenies illorum iure sacratum,</div><div class="l">Corneli, et factum me esse puta Harpocratem.</div></div><div class="textpart" id="index.xml-body.1_div.1_div.3_div.41"><h4><span class="headingNumber">1.3.41. </span></h4><span class="">meter Elegiac</span><div class="l">Aut sodes mihi redde decem sestertia, Silo,</div><div class="l">deinde esto quamvis saevus et indomitus:</div><div class="l">aut, si te nummi deIectant, desine quaeso</div><div class="l">Leno esse atque idem saevus et indomitus.</div></div><div class="textpart" id="index.xml-body.1_div.1_div.3_div.42"><h4><span class="headingNumber">1.3.42. </span></h4><span class="">meter Elegiac</span><div class="l">Credis me potuisse meae maledicere vitae,</div><div class="l">ambobus mihi quae carior est oculis?</div><div class="l">non potui, nec, si possem, tam perdite amarem:</div><div class="l">sed tu cum Tappone omnia monstra facis.</div></div><div class="textpart" id="index.xml-body.1_div.1_div.3_div.43"><h4><span class="headingNumber">1.3.43. </span></h4><span class="">meter Elegiac</span><div class="l">Mentula conatur Pipleum scandere montem:</div><div class="l">Musae furcillis praecipitem eiciunt.</div></div><div class="textpart" id="index.xml-body.1_div.1_div.3_div.44"><h4><span class="headingNumber">1.3.44. </span></h4><span class="">meter Elegiac</span><div class="l">Cum puero bello praeconem qui videt esse,</div><div class="l">quid credat, nisi se vendere discupere?</div></div><div class="textpart" id="index.xml-body.1_div.1_div.3_div.45"><h4><span class="headingNumber">1.3.45. </span></h4><span class="">meter Elegiac</span><div class="l">Si cui quid cupido optantique obtigit unquam</div><div class="l">insperanti, hoc est gratum animo proprie.</div><div class="l">quare hoc est gratum nobis quoque, carius auro,</div><div class="l">quod te restituis, Lesbia, mi cupido:</div><div class="l">restituis cupido atque insperanti, ipsa refers te</div><div class="l">nobis. o lucem candidiore nota!</div><div class="l">quis me uno vivit felicior, aut magis hac res</div><div class="l">optandas vita dicere quis poterit?</div></div><div class="textpart" id="index.xml-body.1_div.1_div.3_div.46"><h4><span class="headingNumber">1.3.46. </span></h4><span class="">meter Elegiac</span><div class="l">Si, Comini, populi arbitrio tua cana senectus</div><div class="l">spurcata impuris moribus intereat,</div><div class="l">non equidem dubito quin primum inimica bonorum</div><div class="l">lingua exsecta avido sit data vulturio,</div><div class="l">effossos oculos voret atro gutture corvus,</div><div class="l">intestina canes, cetera membra lupi.</div></div><div class="textpart" id="index.xml-body.1_div.1_div.3_div.47"><h4><span class="headingNumber">1.3.47. </span></h4><span class="">meter Elegiac</span><div class="l">Iucundum, mea vita, mihi proponis amorem</div><div class="l">hunc nostrum inter nos perpetuumque fore.</div><div class="l">di magni, facite ut vere promittere possit</div><div class="l">atque id sincere dicat et ex animo,</div><div class="l">ut liceat nobis tota perducere vita</div><div class="l">aeternum hoc sanctae foedus amicitiae.</div></div><div class="textpart" id="index.xml-body.1_div.1_div.3_div.48"><h4><span class="headingNumber">1.3.48. </span></h4><span class="">meter Elegiac</span><div class="l">Aufilena, bonae semper laudantur amicae:</div><div class="l">accipiunt pretium quod facere instituunt.</div><div class="l">tu, quod promisti mihi, quod mentita, inimica es;</div><div class="l">quod nec das et fers saepe, facts facinus.</div><div class="l">aut facere ingenuae est, aut non promisse pudicae,</div><div class="l">Aufilena, fuit: sed data corripere</div><div class="l">fraudando † efficit plus quam meretricis avarae,</div><div class="l">quae sese toto corpore prostituit.</div></div><div class="textpart" id="index.xml-body.1_div.1_div.3_div.49"><h4><span class="headingNumber">1.3.49. </span></h4><span class="">meter Elegiac</span><div class="l">Aufilena, viro contentam vivere solo</div><div class="l">nuptarum laus e laudibus eximiis:</div><div class="l">sed cuivis quamvis potius succumbere par est</div><div class="l">quam matrem fratres ex patruo parere.</div></div><div class="textpart" id="index.xml-body.1_div.1_div.3_div.50"><h4><span class="headingNumber">1.3.50. </span></h4><span class="">meter Elegiac</span><div class="l">Multus homo est, Naso, neque tecum multus homo est qui</div><div class="l">descendit: Naso, multus es et pathicus.</div></div><div class="textpart" id="index.xml-body.1_div.1_div.3_div.51"><h4><span class="headingNumber">1.3.51. </span></h4><span class="">meter Elegiac</span><div class="l">Consule Pompeio primum duo, Cinna, solebant</div><div class="l">Maeciliam: facto consule nunc iterum</div><div class="l">manserunt duo, sed creverunt milia in unum</div><div class="l">singula. fecundum semen adulterio.</div></div><div class="textpart" id="index.xml-body.1_div.1_div.3_div.52"><h4><span class="headingNumber">1.3.52. </span></h4><span class="">meter Elegiac</span><div class="l">Firmanus saltu non falso Mentula dives</div><div class="l">fertur, qui tot res in se habet egregias,</div><div class="l">aucupium omne genus, piscis, prata, arva, ferasque.</div><div class="l">nequiquam: fructus sumptibus exsuperat.</div><div class="l">quare concedo sit dives, dum omnia desint;</div><div class="l">saltum laudemus, dum domo ipse egeat.</div></div><div class="textpart" id="index.xml-body.1_div.1_div.3_div.53"><h4><span class="headingNumber">1.3.53. </span></h4><span class="">meter Elegiac</span><div class="l">Mentula habet iuxta triginta iugera prati,</div><div class="l">quadraginta arvi: cetera sunt maria.</div><div class="l">cur non divitiis Croesum superare potis sit</div><div class="l">uno qui in saltu tot bona possideat,</div><div class="l">prata, arva, ingentis silvas saltusque paludesque</div><div class="l">usque ad Hyperboreos et mare ad Oceanum?</div><div class="l">omnia magna haec sunt, tamen ipse est maximus ultro,</div><div class="l">non homo, sed vero mentula magna minax.</div></div><div class="textpart" id="index.xml-body.1_div.1_div.3_div.54"><h4><span class="headingNumber">1.3.54. </span></h4><span class="">meter Elegiac</span><div class="l">Saepe tibi studioso animo venante requirens</div><div class="l">carmina uti possem mittere Battiadae</div><div class="l">qui te lenirem nobis, neu conarere</div><div class="l">tela infesta mihi mittere in usque caput,</div><div class="l">hunc video mihi nunc frustra sumptum esse laborem,</div><div class="l">Gelli, nec nostras hic valuisse preces.</div><div class="l">contra nos tela ista tua evitamus amictu:</div><div class="l">at fixus nostris tu dabis supplicium.</div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>C. Valerius Catullus.
	    Date: 2014-11-06<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:08:47Z.
	       SAXON HE 9.8.0.5.
		 --></address></div></body></html>
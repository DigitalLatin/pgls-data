<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>de Origine et Situ Germanorum Liber — Machine readable text</title><meta name="author" content="Cornelius Tacitus" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="de Origine et Situ Germanorum Liber — Machine readable text" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">de Origine et Situ Germanorum Liber — Machine readable text</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a lang="lat" class="toc toc_0" href="#index.xml-body.1_div.1">Cornelii Taciti de Origine et Situ Germanorum Liber</a><ul class="toc"></ul></li></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span><span class="head">Cornelii Taciti de Origine et Situ Germanorum Liber</span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span></h4><p>Germania omnis a Gallis Raetisque et Pannoniis Rheno et Danubio fluminibus, a Sarmatis Dacisque mutuo metu aut montibus separatur: cetera Oceanus ambit, latos sinus et insularum immensa spatia complectens, nuper cognitis quibusdam gentibus ac regibus, quos bellum aperuit. </p></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span></h4><p>Rhenus, Raeticarum Alpium inaccesso ac praecipiti vertice ortus, modico flexu in occidentem versus septentrionali Oceano miscetur. </p></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span></h4><p>Danubius molli et clementer edito montis Abnobae iugo effusus plures populos adit, donec in Ponticum mare sex meatibus erumpat; septimum os paludibus hauritur. </p></div></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span></h4><p>Ipsos Germanos indigenas crediderim minimeque aliarum gentium adventibus et hospitiis mixtos, quia nec terra olim sed classibus advehebantur qui mutare sedes quaerebant, et immensus ultra utque sic dixerim adversus Oceanus raris ab orbe nostro navibus aditur. </p></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span></h4><p>quis porro, praeter periculum horridi et ignoti maris, Asia aut Africa aut Italia relicta Germaniam peteret, informem terris, asperam caelo, tristem cultu aspectuque nisi si patria sit? </p></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span></h4><p>Celebrant carminibus antiquis, quod unum apud illos memoriae et annalium genus est, Tuistonem deum terra editum. ei filium Mannum originem gentis conditoresque Manno tres filios adsignant, e quorum nominibus proximi Oceano Ingaevones, medii Herminones, ceteri Istaevones vocentur. </p></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span></h4><p>quidam, ut in licentia vetustatis, plures deo ortos pluresque gentis appellationes, Marsos Gambrivios Suebos Vandilios adfirmant, eaque vera et antiqua nomina. </p></div><div class="textpart" id="index.xml-body.1_div.1_div.2_div.5"><h4><span class="headingNumber">1.2.5. </span></h4><p>ceterum Germaniae vocabulum recens et nuper additum, quoniam qui primi Rhenum transgressi Gallos expulerint ac nunc Tungri, tunc Germani vocati sint: ita nationis nomen, non gentis, evaluisse paulatim, ut omnes primum a victore ob metum, mox et a se ipsis invento nomine Germani vocarentur. </p></div></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><p>Fuisse et apud eos Herculem memorant, primumque omnium virorum fortium ituri in proelia canunt. sunt illis haec quoque carmina quorum relatu, quem baritum vocant, accendunt animos futuraeque pugnae fortunam ipso cantu augurantur; terrent enim trepidantve, prout sonuit acies, nec tam vocis ille quam virtutis concentus videtur. </p></div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><p>adfectatur praecipue asperitas soni et fractum murmur, obiectis ad os scutis, quo plenior et gravior vox repercussu </p></div><div class="textpart" id="index.xml-body.1_div.1_div.3_div.3"><h4><span class="headingNumber">1.3.3. </span></h4><p>intumescat. ceterum et Ulixen quidam opinantur longo illo et fabuloso errore in hunc Oceanum delatum adisse Germaniae terras, Asciburgiumque, quod in ripa Rheni situm hodieque incolitur, ab illo constitutum nominatumque; aram quin etiam Ulixi consecratam, adiecto Laertae patris nomine, eodem loco olim repertam, monumentaque et tumulos quosdam Graecis litteris inscriptos in </p></div><div class="textpart" id="index.xml-body.1_div.1_div.3_div.4"><h4><span class="headingNumber">1.3.4. </span></h4><p>confinio Germaniae Raetiaeque adhuc extare. quae neque confirmare argumentis neque refellere in animo est: ex ingenio suo quisque demat vel addat fidem. </p></div></div><div class="textpart" id="index.xml-body.1_div.1_div.4"><h3><span class="headingNumber">1.4. </span></h3><div class="textpart" id="index.xml-body.1_div.1_div.4_div.1"><h4><span class="headingNumber">1.4.1. </span></h4><p>Ipse eorum opinionibus accedo qui Germaniae populos nullis aliarum nationum conubiis infectos propriam et sinceram et tantum sui similem gentem extitisse arbitrantur. </p></div><div class="textpart" id="index.xml-body.1_div.1_div.4_div.2"><h4><span class="headingNumber">1.4.2. </span></h4><p>unde habitus quoque corporum, tamquam in tanto hominum numero, idem omnibus: truces et caerulei oculi, rutilae comae, magna corpora et tantum ad impetum valida. </p></div><div class="textpart" id="index.xml-body.1_div.1_div.4_div.3"><h4><span class="headingNumber">1.4.3. </span></h4><p>laboris atque operum non eadem patientia, minimeque sitim aestumque tolerare, frigora atque inediam caelo solove adsueverunt. </p></div></div><div class="textpart" id="index.xml-body.1_div.1_div.5"><h3><span class="headingNumber">1.5. </span></h3><div class="textpart" id="index.xml-body.1_div.1_div.5_div.1"><h4><span class="headingNumber">1.5.1. </span></h4><p>Terra etsi aliquanto specie differt, in universum tamen aut silvis horrida aut paludibus foeda, humidior qua Gallias, ventosior qua Noricum ac Pannoniam aspicit; satis ferax, frugiferarum arborum impatiens, pecorum fecunda, sed </p></div><div class="textpart" id="index.xml-body.1_div.1_div.5_div.2"><h4><span class="headingNumber">1.5.2. </span></h4><p>plerumque improcera. ne armentis quidem suus honor aut gloria frontis: numero gaudent, eaeque solae et gratissimae </p></div><div class="textpart" id="index.xml-body.1_div.1_div.5_div.3"><h4><span class="headingNumber">1.5.3. </span></h4><p>opes sunt. argentum et aurum propitiine an irati dii negaverint dubito. nec tamen adfirmaverim nullam Germaniae venam argentum aurumve gignere: quis enim scrutatus est? </p></div><div class="textpart" id="index.xml-body.1_div.1_div.5_div.4"><h4><span class="headingNumber">1.5.4. </span></h4><p>possessione et usu haud perinde adficiuntur: est videre apud illos argentea vasa, legatis et principibus eorum muneri data, non in alia vilitate quam quae humo finguntur. quamquam proximi ob usum commerciorum aurum et argentum in pretio habent formasque quasdam nostrae pecuniae agnoscunt atque eligunt: interiores simplicius et antiquius </p></div><div class="textpart" id="index.xml-body.1_div.1_div.5_div.5"><h4><span class="headingNumber">1.5.5. </span></h4><p>permutatione mercium utuntur. pecuniam probant veterem et diu notam, serratos bigatosque. argentum quoque magis quam aurum sequuntur, nulla adfectione animi, sed quia numerus argenteorum facilior usui est promisca ac vilia mercantibus. </p></div></div><div class="textpart" id="index.xml-body.1_div.1_div.6"><h3><span class="headingNumber">1.6. </span></h3><div class="textpart" id="index.xml-body.1_div.1_div.6_div.1"><h4><span class="headingNumber">1.6.1. </span></h4><p>Ne ferrum quidem superest, sicut ex genere telorum colligitur. rari gladiis aut maioribus lanceis utuntur: hastas vel ipsorum vocabulo frameas gerunt angusto et brevi ferro, sed ita acri et ad usum habili, ut eodem telo, prout ratio </p></div><div class="textpart" id="index.xml-body.1_div.1_div.6_div.2"><h4><span class="headingNumber">1.6.2. </span></h4><p>poscit, vel comminus vel eminus pugnent. et eques quidem scuto frameaque contentus est, pedites et missilia spargunt, pluraque singuli, atque in immensum vibrant, nudi aut sagulo leves. nulla cultus iactatio: scuta tantum lectissimis </p></div><div class="textpart" id="index.xml-body.1_div.1_div.6_div.3"><h4><span class="headingNumber">1.6.3. </span></h4><p>coloribus distinguunt. paucis loricae, vix uni alterive cassis aut galea. equi non forma, non velocitate conspicui. sed nec variare gyros in morem nostrum docentur: in rectum aut uno flexu dextros agunt, ita coniuncto orbe ut nemo </p></div><div class="textpart" id="index.xml-body.1_div.1_div.6_div.4"><h4><span class="headingNumber">1.6.4. </span></h4><p>posterior sit. in universum aestimanti plus penes peditem roboris; eoque mixti proeliantur, apta et congruente ad equestrem pugnam velocitate peditum, quos ex omni iuventute delectos ante aciem locant. </p></div><div class="textpart" id="index.xml-body.1_div.1_div.6_div.5"><h4><span class="headingNumber">1.6.5. </span></h4><p>definitur et numerus: centeni ex singulis pagis sunt, idque ipsum inter suos vocantur, et quod primo numerus fuit, iam nomen et honor </p></div><div class="textpart" id="index.xml-body.1_div.1_div.6_div.6"><h4><span class="headingNumber">1.6.6. </span></h4><p>est. acies per cuneos componitur. cedere loco, dummodo rursus instes, consilii quam formidinis arbitrantur. corpora suorum etiam in dubiis proeliis referunt. scutum reliquisse praecipuum flagitium, nec aut sacris adesse aut concilium inire ignominioso fas, multique superstites bellorum infamiam laqueo finierunt. </p></div></div><div class="textpart" id="index.xml-body.1_div.1_div.7"><h3><span class="headingNumber">1.7. </span></h3><div class="textpart" id="index.xml-body.1_div.1_div.7_div.1"><h4><span class="headingNumber">1.7.1. </span></h4><p>Reges ex nobilitate, duces ex virtute sumunt. nec regibus infinita ac libera potestas, et duces exemplo potius quam imperio, si prompti, si conspicui, si ante aciem agant, </p></div><div class="textpart" id="index.xml-body.1_div.1_div.7_div.2"><h4><span class="headingNumber">1.7.2. </span></h4><p>admiratione praesunt. ceterum neque animadvertere neque vincire, ne verberare quidem nisi sacerdotibus permissum, non quasi in poenam nec ducis iussu, sed velut deo imperante, quem adesse bellantibus credunt. </p></div><div class="textpart" id="index.xml-body.1_div.1_div.7_div.3"><h4><span class="headingNumber">1.7.3. </span></h4><p>effigiesque et signa quaedam detracta lucis in proelium ferunt; quodque praecipuum fortitudinis incitamentum est, non casus nec fortuita conglobatio turmam aut cuneum facit, sed familiae et propinquitates; et in proximo pignora, unde feminarum </p></div><div class="textpart" id="index.xml-body.1_div.1_div.7_div.4"><h4><span class="headingNumber">1.7.4. </span></h4><p>ululatus audiri, unde vagitus infantium. hi cuique sanctissimi testes, hi maximi laudatores: ad matres, ad coniuges vulnera ferunt; nec illae numerare et exigere plagas pavent, cibosque et hortamina pugnantibus gestant. </p></div></div><div class="textpart" id="index.xml-body.1_div.1_div.8"><h3><span class="headingNumber">1.8. </span></h3><div class="textpart" id="index.xml-body.1_div.1_div.8_div.1"><h4><span class="headingNumber">1.8.1. </span></h4><p>Memoriae proditur quasdam acies inclinatas iam et labantes a feminis restitutas constantia precum et obiectu pectorum et monstrata comminus captivitate, quam longe impatientius feminarum suarum nomine timent, adeo ut efficacius obligentur animi civitatum quibus inter obsides </p></div><div class="textpart" id="index.xml-body.1_div.1_div.8_div.2"><h4><span class="headingNumber">1.8.2. </span></h4><p>puellae quoque nobiles imperantur. inesse quin etiam sanctum aliquid et providum putant, nec aut consilia earum </p></div><div class="textpart" id="index.xml-body.1_div.1_div.8_div.3"><h4><span class="headingNumber">1.8.3. </span></h4><p>aspernantur aut responsa neglegunt. vidimus sub divo Vespasiano Veledam diu apud plerosque numinis loco habitam; sed et olim Auriniam et complures alias venerati sunt, non adulatione nec tamquam facerent deas. </p></div></div><div class="textpart" id="index.xml-body.1_div.1_div.9"><h3><span class="headingNumber">1.9. </span></h3><div class="textpart" id="index.xml-body.1_div.1_div.9_div.1"><h4><span class="headingNumber">1.9.1. </span></h4><p>Deorum maxime Mercurium colunt, cui certis diebus humanis quoque hostiis litare fas habent. Herculem ac Martem concessis animalibus placant. </p></div><div class="textpart" id="index.xml-body.1_div.1_div.9_div.2"><h4><span class="headingNumber">1.9.2. </span></h4><p>pars Sueborum et Isidi sacrificat: unde causa et origo peregrino sacro parum comperi nisi quod signum ipsum in modum liburnae figuratum </p></div><div class="textpart" id="index.xml-body.1_div.1_div.9_div.3"><h4><span class="headingNumber">1.9.3. </span></h4><p>docet advectam religionem. ceterum nec cohibere parietibus deos neque in ullam humani oris speciem adsimulare ex magnitudine caelestium arbitrantur: lucos ac nemora consecrant deorumque nominibus appellant secretum illud, quod sola reverentia vident. </p></div></div><div class="textpart" id="index.xml-body.1_div.1_div.10"><h3><span class="headingNumber">1.10. </span></h3><div class="textpart" id="index.xml-body.1_div.1_div.10_div.1"><h4><span class="headingNumber">1.10.1. </span></h4><p>Auspicia sortesque ut qui maxime observant. sortium consuetudo simplex. virgam frugiferae arbori decisam in surculos amputant eosque notis quibusdam discretos super </p></div><div class="textpart" id="index.xml-body.1_div.1_div.10_div.2"><h4><span class="headingNumber">1.10.2. </span></h4><p>candidam vestem temere ac fortuito spargunt. mox, si publice consultetur, sacerdos civitatis, sin privatim, ipse pater familiae, precatus deos caelumque suspiciens ter singulos tollit, sublatos secundum impressam ante notam </p></div><div class="textpart" id="index.xml-body.1_div.1_div.10_div.3"><h4><span class="headingNumber">1.10.3. </span></h4><p>interpretatur. si prohibuerunt, nulla de eadem re in eundem diem consultatio; sin permissum, auspiciorum adhuc fides exigitur. et illud quidem etiam hic notum, avium voces volatusque interrogare: proprium gentis equorum </p></div><div class="textpart" id="index.xml-body.1_div.1_div.10_div.4"><h4><span class="headingNumber">1.10.4. </span></h4><p>quoque praesagia ac monitus experiri. publice aluntur isdem nemoribus ac lucis, candidi et nullo mortali opere contacti; quos pressos sacro curru sacerdos ac rex vel princeps civitatis comitantur hinnitusque ac fremitus observant. </p></div><div class="textpart" id="index.xml-body.1_div.1_div.10_div.5"><h4><span class="headingNumber">1.10.5. </span></h4><p>nec ulli auspicio maior fides, non solum apud plebem, sed apud proceres, apud sacerdotes; se enim ministros deorum, illos conscios putant. est et alia observatio auspiciorum, qua gravium bellorum eventus explorant. </p></div><div class="textpart" id="index.xml-body.1_div.1_div.10_div.6"><h4><span class="headingNumber">1.10.6. </span></h4><p>eius gentis cum qua bellum est captivum quoquo modo interceptum cum electo popularium suorum, patriis quemque armis, committunt: victoria huius vel illius pro praeiudicio accipitur. </p></div></div><div class="textpart" id="index.xml-body.1_div.1_div.11"><h3><span class="headingNumber">1.11. </span></h3><div class="textpart" id="index.xml-body.1_div.1_div.11_div.1"><h4><span class="headingNumber">1.11.1. </span></h4><p>De minoribus rebus principes consultant, de maioribus omnes, ita tamen ut ea quoque, quorum penes plebem </p></div><div class="textpart" id="index.xml-body.1_div.1_div.11_div.2"><h4><span class="headingNumber">1.11.2. </span></h4><p>arbitrium est, apud principes praetractentur. coeunt, nisi quid fortuitum et subitum incidit, certis diebus, cum aut incohatur luna aut impletur; nam agendis rebus hoc auspicatissimum initium credunt. nec dierum numerum, ut nos, sed noctium computant. sic constituunt, sic condicunt: </p></div><div class="textpart" id="index.xml-body.1_div.1_div.11_div.3"><h4><span class="headingNumber">1.11.3. </span></h4><p>nox ducere diem videtur. illud ex libertate vitium, quod non simul nec ut iussi conveniunt, sed et alter et tertius </p></div><div class="textpart" id="index.xml-body.1_div.1_div.11_div.4"><h4><span class="headingNumber">1.11.4. </span></h4><p>dies cunctatione coeuntium absumitur. ut turbae placuit, considunt armati. silentium per sacerdotes, quibus tum </p></div><div class="textpart" id="index.xml-body.1_div.1_div.11_div.5"><h4><span class="headingNumber">1.11.5. </span></h4><p>et coercendi ius est, imperatur. mox rex vel princeps, prout aetas cuique, prout nobilitas, prout decus bellorum, prout facundia est, audiuntur auctoritate suadendi magis </p></div><div class="textpart" id="index.xml-body.1_div.1_div.11_div.6"><h4><span class="headingNumber">1.11.6. </span></h4><p>quam iubendi potestate. si displicuit sententia, fremitu aspernantur; sin placuit, frameas concutiunt: honoratissimum adsensus genus est armis laudare. </p></div></div><div class="textpart" id="index.xml-body.1_div.1_div.12"><h3><span class="headingNumber">1.12. </span></h3><div class="textpart" id="index.xml-body.1_div.1_div.12_div.1"><h4><span class="headingNumber">1.12.1. </span></h4><p>Licet apud concilium accusare quoque et discrimen capitis intendere. distinctio poenarum ex delicto: proditores et transfugas arboribus suspendunt, ignavos et imbelles et corpore infames caeno ac palude, iniecta insuper crate, </p></div><div class="textpart" id="index.xml-body.1_div.1_div.12_div.2"><h4><span class="headingNumber">1.12.2. </span></h4><p>mergunt. diversitas supplicii illuc respicit, tamquam scelera ostendi oporteat dum puniuntur, flagitia abscondi. sed et levioribus delictis pro modo poena: equorum pecorumque numero convicti multantur. pars multae regi vel civitati, pars ipsi qui vindicatur vel propinquis eius exsolvitur. </p></div><div class="textpart" id="index.xml-body.1_div.1_div.12_div.3"><h4><span class="headingNumber">1.12.3. </span></h4><p>eliguntur in isdem conciliis et principes qui iura per pagos vicosque reddunt; centeni singulis ex plebe comites consilium simul et auctoritas adsunt. </p></div></div><div class="textpart" id="index.xml-body.1_div.1_div.13"><h3><span class="headingNumber">1.13. </span></h3><div class="textpart" id="index.xml-body.1_div.1_div.13_div.1"><h4><span class="headingNumber">1.13.1. </span></h4><p>Nihil autem neque publicae neque privatae rei nisi armati agunt. sed arma sumere non ante cuiquam moris quam civitas suffecturum probaverit. tum in ipso concilio vel principum aliquis vel pater vel propinqui scuto frameaque iuvenem ornant: haec apud illos toga, hic primus iuventae honos; ante hoc domus pars videntur, mox rei publicae. </p></div><div class="textpart" id="index.xml-body.1_div.1_div.13_div.2"><h4><span class="headingNumber">1.13.2. </span></h4><p>insignis nobilitas aut magna patrum merita principis dignationem etiam adulescentulis adsignant: ceteris robustioribus ac iam pridem probatis adgregantur, nec rubor inter comites </p></div><div class="textpart" id="index.xml-body.1_div.1_div.13_div.3"><h4><span class="headingNumber">1.13.3. </span></h4><p>aspici. gradus quin etiam ipse comitatus habet, iudicio eius quem sectantur; magnaque et comitum aemulatio, quibus primus apud principem suum locus, et principum, </p></div><div class="textpart" id="index.xml-body.1_div.1_div.13_div.4"><h4><span class="headingNumber">1.13.4. </span></h4><p>cui plurimi et acerrimi comites. haec dignitas, hae vires: magno semper electorum iuvenum globo circumdari in pace decus, in bello praesidium. nec solum in sua gente cuique, sed apud finitimas quoque civitates id nomen, ea gloria est, si numero ac virtute comitatus emineat; expetuntur enim legationibus et muneribus ornantur et ipsa plerumque fama bella profligant. </p></div></div><div class="textpart" id="index.xml-body.1_div.1_div.14"><h3><span class="headingNumber">1.14. </span></h3><div class="textpart" id="index.xml-body.1_div.1_div.14_div.1"><h4><span class="headingNumber">1.14.1. </span></h4><p>Cum ventum in aciem, turpe principi virtute vinci, turpe comitatui virtutem principis non adaequare. iam vero infame in omnem vitam ac probrosum superstitem principi suo ex acie recessisse: illum defendere, tueri, sua quoque fortia facta gloriae eius adsignare praecipuum sacramentum est: principes pro victoria pugnant, comites pro principe. </p></div><div class="textpart" id="index.xml-body.1_div.1_div.14_div.2"><h4><span class="headingNumber">1.14.2. </span></h4><p>si civitas in qua orti sunt longa pace et otio torpeat, plerique nobilium adulescentium petunt ultro eas nationes, quae tum bellum aliquod gerunt, quia et ingrata genti quies et facilius inter ancipitia clarescunt magnumque comitatum </p></div><div class="textpart" id="index.xml-body.1_div.1_div.14_div.3"><h4><span class="headingNumber">1.14.3. </span></h4><p>non nisi vi belloque tueare; exigunt enim principis sui liberalitate illum bellatorem equum, illam cruentam victricemque frameam; nam epulae et quamquam incompti, largi tamen apparatus pro stipendio cedunt. materia munificentiae per bella et raptus. </p></div><div class="textpart" id="index.xml-body.1_div.1_div.14_div.4"><h4><span class="headingNumber">1.14.4. </span></h4><p>nec arare terram aut expectare annum tam facile persuaseris quam vocare hostem et vulnera mereri; pigrum quin immo et iners videtur sudore adquirere quod possis sanguine parare. </p></div></div><div class="textpart" id="index.xml-body.1_div.1_div.15"><h3><span class="headingNumber">1.15. </span></h3><div class="textpart" id="index.xml-body.1_div.1_div.15_div.1"><h4><span class="headingNumber">1.15.1. </span></h4><p>Quotiens bella non ineunt, non multum venatibus, plus per otium transigunt, dediti somno ciboque: fortissimus quisque ac bellicosissimus nihil agens, delegata domus et penatium et agrorum cura feminis senibusque et infirmissimo cuique ex familia, ipsi hebent, mira diversitate naturae, cum idem homines sic ament inertiam et oderint quietem. </p></div><div class="textpart" id="index.xml-body.1_div.1_div.15_div.2"><h4><span class="headingNumber">1.15.2. </span></h4><p>mos est civitatibus ultro ac viritim conferre principibus vel armentorum vel frugum, quod pro honore acceptum etiam </p></div><div class="textpart" id="index.xml-body.1_div.1_div.15_div.3"><h4><span class="headingNumber">1.15.3. </span></h4><p>necessitatibus subvenit. gaudent praecipue finitimarum gentium donis, quae non modo a singulis, sed et publice mittuntur, electi equi, magnifica arma, phalerae torquesque; iam et pecuniam accipere docuimus. </p></div></div><div class="textpart" id="index.xml-body.1_div.1_div.16"><h3><span class="headingNumber">1.16. </span></h3><div class="textpart" id="index.xml-body.1_div.1_div.16_div.1"><h4><span class="headingNumber">1.16.1. </span></h4><p>Nullas Germanorum populis urbes habitari satis notum est, ne pati quidem inter se iunctas sedes. colunt discreti </p></div><div class="textpart" id="index.xml-body.1_div.1_div.16_div.2"><h4><span class="headingNumber">1.16.2. </span></h4><p>ac diversi, ut fons, ut campus, ut nemus placuit. vicos locant non in nostrum morem conexis et cohaerentibus aedificiis: suam quisque domum spatio circumdat, sive </p></div><div class="textpart" id="index.xml-body.1_div.1_div.16_div.3"><h4><span class="headingNumber">1.16.3. </span></h4><p>adversus casus ignis remedium sive inscitia aedificandi. ne caementorum quidem apud illos aut tegularum usus: materia ad omnia utuntur informi et citra speciem aut delectationem. quaedam loca diligentius inlinunt terra ita pura ac splendente ut picturam ac lineamenta colorum imitetur. </p></div><div class="textpart" id="index.xml-body.1_div.1_div.16_div.4"><h4><span class="headingNumber">1.16.4. </span></h4><p>solent et subterraneos specus aperire eosque multo insuper fimo onerant, suffugium hiemis et receptaculum frugibus, quia rigorem frigorum eius modi loci molliunt, et si quando hostis advenit, aperta populatur, abdita autem et defossa aut ignorantur aut eo ipso fallunt quod quaerenda sunt. </p></div></div><div class="textpart" id="index.xml-body.1_div.1_div.17"><h3><span class="headingNumber">1.17. </span></h3><div class="textpart" id="index.xml-body.1_div.1_div.17_div.1"><h4><span class="headingNumber">1.17.1. </span></h4><p>Tegumen omnibus sagum fibula aut, si desit, spina consertum: cetera intecti totos dies iuxta focum atque ignem agunt. locupletissimi veste distinguuntur non fluitante, sicut Sarmatae ac Parthi, sed stricta et singulos artus exprimente. </p></div><div class="textpart" id="index.xml-body.1_div.1_div.17_div.2"><h4><span class="headingNumber">1.17.2. </span></h4><p>gerunt et ferarum pelles, proximi ripae neglegenter, ulteriores exquisitius, ut quibus nullus per commercia cultus. eligunt feras et detracta velamina spargunt maculis pellibusque beluarum, quas exterior Oceanus atque ignotum mare </p></div><div class="textpart" id="index.xml-body.1_div.1_div.17_div.3"><h4><span class="headingNumber">1.17.3. </span></h4><p>gignit. nec alius feminis quam viris habitus, nisi quod feminae saepius lineis amictibus velantur eosque purpura variant, partemque vestitus superioris in manicas non extendunt, nudae brachia ac lacertos; sed et proxima pars pectoris patet. </p></div></div><div class="textpart" id="index.xml-body.1_div.1_div.18"><h3><span class="headingNumber">1.18. </span></h3><div class="textpart" id="index.xml-body.1_div.1_div.18_div.1"><h4><span class="headingNumber">1.18.1. </span></h4><p>Quamquam severa illic matrimonia, nec ullam morum partem magis laudaveris. nam prope soli barbarorum singulis uxoribus contenti sunt, exceptis admodum paucis, qui non libidine sed ob nobilitatem plurimis nuptiis ambiuntur. </p></div><div class="textpart" id="index.xml-body.1_div.1_div.18_div.2"><h4><span class="headingNumber">1.18.2. </span></h4><p>dotem non uxor marito, sed uxori maritus offert. intersunt parentes et propinqui ac munera probant, munera non ad delicias muliebres quaesita nec quibus nova nupta comatur, sed boves et frenatum equum et scutum cum </p></div><div class="textpart" id="index.xml-body.1_div.1_div.18_div.3"><h4><span class="headingNumber">1.18.3. </span></h4><p>framea gladioque. in haec munera uxor accipitur, atque in vicem ipsa armorum aliquid viro adfert: hoc maximum vinculum, haec arcana sacra, hos coniugales deos arbitrantur. </p></div><div class="textpart" id="index.xml-body.1_div.1_div.18_div.4"><h4><span class="headingNumber">1.18.4. </span></h4><p>ne se mulier extra virtutum cogitationes extraque bellorum casus putet, ipsis incipientis matrimonii auspiciis admonetur venire se laborum periculorumque sociam, idem in pace, idem in proelio passuram ausuramque: hoc iuncti boves, hoc paratus equus, hoc data arma denuntiant. sic vivendum, sic pariendum: accipere se quae liberis inviolata ac digna reddat, quae nurus accipiant rursusque ad nepotes referantur. </p></div></div><div class="textpart" id="index.xml-body.1_div.1_div.19"><h3><span class="headingNumber">1.19. </span></h3><div class="textpart" id="index.xml-body.1_div.1_div.19_div.1"><h4><span class="headingNumber">1.19.1. </span></h4><p>Ergo saepta pudicitia agunt, nullis spectaculorum illecebris, nullis conviviorum irritationibus corruptae. </p></div><div class="textpart" id="index.xml-body.1_div.1_div.19_div.2"><h4><span class="headingNumber">1.19.2. </span></h4><p>litterarum secreta viri pariter ac feminae ignorant. paucissima in tam numerosa gente adulteria, quorum poena praesens et maritis permissa: abscisis crinibus nudatam coram propinquis expellit domo maritus ac per omnem vicum verbere agit; publicatae enim pudicitiae nulla venia: non forma, </p></div><div class="textpart" id="index.xml-body.1_div.1_div.19_div.3"><h4><span class="headingNumber">1.19.3. </span></h4><p>non aetate, non opibus maritum invenerit. nemo enim illic vitia ridet, nec corrumpere et corrumpi saeculum vocatur. melius quidem adhuc eae civitates, in quibus tantum virgines nubunt et cum spe votoque uxoris semel </p></div><div class="textpart" id="index.xml-body.1_div.1_div.19_div.4"><h4><span class="headingNumber">1.19.4. </span></h4><p>transigitur. sic unum accipiunt maritum quo modo unum corpus unamque vitam, ne ulla cogitatio ultra, ne longior cupiditas, ne tamquam maritum sed tamquam matrimonium </p></div><div class="textpart" id="index.xml-body.1_div.1_div.19_div.5"><h4><span class="headingNumber">1.19.5. </span></h4><p>ament. numerum liberorum finire aut quemquam ex agnatis necare flagitium habetur, plusque ibi boni mores valent quam alibi bonae leges. </p></div></div><div class="textpart" id="index.xml-body.1_div.1_div.20"><h3><span class="headingNumber">1.20. </span></h3><div class="textpart" id="index.xml-body.1_div.1_div.20_div.1"><h4><span class="headingNumber">1.20.1. </span></h4><p>In omni domo nudi ac sordidi in hos artus, in haec corpora, quae miramur, excrescunt. sua quemque mater </p></div><div class="textpart" id="index.xml-body.1_div.1_div.20_div.2"><h4><span class="headingNumber">1.20.2. </span></h4><p>uberibus alit, nec ancillis ac nutricibus delegantur. dominum ac servum nullis educationis deliciis dignoscas: inter eadem pecora, in eadem humo degunt, donec aetas separet </p></div><div class="textpart" id="index.xml-body.1_div.1_div.20_div.3"><h4><span class="headingNumber">1.20.3. </span></h4><p>ingenuos, virtus agnoscat. sera iuvenum venus, eoque inexhausta pubertas. nec virgines festinantur; eadem iuventa, similis proceritas: pares validaeque miscentur, ac </p></div><div class="textpart" id="index.xml-body.1_div.1_div.20_div.4"><h4><span class="headingNumber">1.20.4. </span></h4><p>robora parentum liberi referunt. sororum filiis idem apud avunculum qui apud patrem honor. quidam sanctiorem artioremque hunc nexum sanguinis arbitrantur et in accipiendis obsidibus magis exigunt, tamquam et animum firmius et </p></div><div class="textpart" id="index.xml-body.1_div.1_div.20_div.5"><h4><span class="headingNumber">1.20.5. </span></h4><p>domum latius teneant. heredes tamen successoresque sui cuique liberi, et nullum testamentum. si liberi non sunt, proximus gradus in possessione fratres, patrui, avunculi. quanto plus propinquorum, quanto maior adfinium numerus, tanto gratiosior senectus; nec ulla orbitatis pretia. </p></div></div><div class="textpart" id="index.xml-body.1_div.1_div.21"><h3><span class="headingNumber">1.21. </span></h3><div class="textpart" id="index.xml-body.1_div.1_div.21_div.1"><h4><span class="headingNumber">1.21.1. </span></h4><p>Suscipere tam inimicitias seu patris seu propinqui quam amicitias necesse est. nec implacabiles durant: luitur enim etiam homicidium certo armentorum ac pecorum numero recipitque satisfactionem universa domus, utiliter in publicum, quia periculosiores sunt inimicitiae iuxta libertatem. </p></div><div class="textpart" id="index.xml-body.1_div.1_div.21_div.2"><h4><span class="headingNumber">1.21.2. </span></h4><p>Convictibus et hospitiis non alia gens effusius indulget. quemcumque mortalium arcere tecto nefas habetur; pro fortuna quisque apparatis epulis excipit. cum defecere, qui modo hospes fuerat, monstrator hospitii et comes; proximam </p></div><div class="textpart" id="index.xml-body.1_div.1_div.21_div.3"><h4><span class="headingNumber">1.21.3. </span></h4><p>domum non invitati adeunt. nec interest: pari humanitate accipiuntur. notum ignotumque quantum ad ius hospitis nemo discernit. abeunti, si quid poposcerit, concedere moris; et poscendi in vicem eadem facilitas. gaudent muneribus, sed nec data imputant nec acceptis obligantur. </p></div></div><div class="textpart" id="index.xml-body.1_div.1_div.22"><h3><span class="headingNumber">1.22. </span></h3><div class="textpart" id="index.xml-body.1_div.1_div.22_div.1"><h4><span class="headingNumber">1.22.1. </span></h4><p>Statim e somno, quem plerumque in diem extrahunt, lavantur, saepius calida, ut apud quos plurimum hiems occupat. lauti cibum capiunt: separatae singulis sedes et sua cuique mensa. tum ad negotia nec minus saepe ad </p></div><div class="textpart" id="index.xml-body.1_div.1_div.22_div.2"><h4><span class="headingNumber">1.22.2. </span></h4><p>convivia procedunt armati. diem noctemque continuare potando nulli probrum. crebrae, ut inter vinolentos, rixae raro conviciis, saepius caede et vulneribus transiguntur. </p></div><div class="textpart" id="index.xml-body.1_div.1_div.22_div.3"><h4><span class="headingNumber">1.22.3. </span></h4><p>sed et de reconciliandis invicem inimicis et iungendis adfinitatibus et adsciscendis principibus, de pace denique ac bello plerumque in conviviis consultant, tamquam nullo magis tempore aut ad simplices cogitationes pateat animus </p></div><div class="textpart" id="index.xml-body.1_div.1_div.22_div.4"><h4><span class="headingNumber">1.22.4. </span></h4><p>aut ad magnas incalescat. gens non astuta nec callida aperit adhuc secreta pectoris licentia loci; ergo detecta et nuda omnium mens. postera die retractatur, et salva utriusque temporis ratio est: deliberant dum fingere nesciunt, constituunt dum errare non possunt. </p></div></div><div class="textpart" id="index.xml-body.1_div.1_div.23"><h3><span class="headingNumber">1.23. </span></h3><div class="textpart" id="index.xml-body.1_div.1_div.23_div.1"><h4><span class="headingNumber">1.23.1. </span></h4><p>Potui humor ex hordeo aut frumento, in quandam similitudinem vini corruptus; proximi ripae et vinum mercantur. cibi simplices, agrestia poma, recens fera aut lac concretum: sine apparatu, sine blandimentis expellunt famem. adversus </p></div><div class="textpart" id="index.xml-body.1_div.1_div.23_div.2"><h4><span class="headingNumber">1.23.2. </span></h4><p>sitim non eadem temperantia. si indulseris ebrietati suggerendo quantum concupiscunt, haud minus facile vitiis quam armis vincentur. </p></div></div><div class="textpart" id="index.xml-body.1_div.1_div.24"><h3><span class="headingNumber">1.24. </span></h3><div class="textpart" id="index.xml-body.1_div.1_div.24_div.1"><h4><span class="headingNumber">1.24.1. </span></h4><p>Genus spectaculorum unum atque in omni coetu idem: nudi iuvenes, quibus id ludicrum est, inter gladios se atque </p></div><div class="textpart" id="index.xml-body.1_div.1_div.24_div.2"><h4><span class="headingNumber">1.24.2. </span></h4><p>infestas frameas saltu iaciunt. exercitatio artem paravit, ars decorem, non in quaestum tamen aut mercedem: quamvis audacis lasciviae pretium est voluptas spectantium. </p></div><div class="textpart" id="index.xml-body.1_div.1_div.24_div.3"><h4><span class="headingNumber">1.24.3. </span></h4><p>aleam, quod mirere, sobrii inter seria exercent, tanta lucrandi perdendive temeritate, ut, cum omnia defecerunt, extremo ac novissimo iactu de libertate ac de corpore contendant. </p></div><div class="textpart" id="index.xml-body.1_div.1_div.24_div.4"><h4><span class="headingNumber">1.24.4. </span></h4><p>victus voluntariam servitutem adit; quamvis iuvenior, quamvis robustior, alligari se ac venire patitur. ea est in re prava pervicacia; ipsi fidem vocant. servos condicionis huius per commercia tradunt, ut se quoque pudore victoriae exsolvant. </p></div></div><div class="textpart" id="index.xml-body.1_div.1_div.25"><h3><span class="headingNumber">1.25. </span></h3><div class="textpart" id="index.xml-body.1_div.1_div.25_div.1"><h4><span class="headingNumber">1.25.1. </span></h4><p>Ceteris servis non in nostrum morem descriptis per familiam ministeriis utuntur: suam quisque sedem, suos penates regit. frumenti modum dominus aut pecoris aut vestis ut colono iniungit, et servus hactenus paret; cetera </p></div><div class="textpart" id="index.xml-body.1_div.1_div.25_div.2"><h4><span class="headingNumber">1.25.2. </span></h4><p>domus officia uxor ac liberi exequuntur. verberare servum ac vinculis et opere coercere rarum: occidere solent, non disciplina et severitate, sed impetu et ira, ut inimicum, nisi </p></div><div class="textpart" id="index.xml-body.1_div.1_div.25_div.3"><h4><span class="headingNumber">1.25.3. </span></h4><p>quod impune est. liberti non multum supra servos sunt, raro aliquod momentum in domo, numquam in civitate, exceptis dumtaxat iis gentibus quae regnantur. ibi enim et super ingenuos et super nobiles ascendunt: apud ceteros impares libertini libertatis argumentum sunt. </p></div></div><div class="textpart" id="index.xml-body.1_div.1_div.26"><h3><span class="headingNumber">1.26. </span></h3><div class="textpart" id="index.xml-body.1_div.1_div.26_div.1"><h4><span class="headingNumber">1.26.1. </span></h4><p>Faenus agitare et in usuras extendere ignotum; ideoque magis servatur quam si vetitum esset. agri pro numero cultorum ab universis in vices occupantur, quos mox inter se secundum dignationem partiuntur; facilitatem partiendi </p></div><div class="textpart" id="index.xml-body.1_div.1_div.26_div.2"><h4><span class="headingNumber">1.26.2. </span></h4><p>camporum spatia praestant. arva per annos mutant, et superest ager. nec enim cum ubertate et amplitudine soli labore contendunt, ut pomaria conserant, ut prata separent, ut hortos </p></div><div class="textpart" id="index.xml-body.1_div.1_div.26_div.3"><h4><span class="headingNumber">1.26.3. </span></h4><p>rigent: sola terrae seges imperatur. unde annum quoque ipsum non in totidem digerunt species: hiems et ver et aestas intellectum ac vocabula habent, autumni perinde nomen ac bona ignorantur. </p></div></div><div class="textpart" id="index.xml-body.1_div.1_div.27"><h3><span class="headingNumber">1.27. </span></h3><div class="textpart" id="index.xml-body.1_div.1_div.27_div.1"><h4><span class="headingNumber">1.27.1. </span></h4><p>Funerum nulla ambitio: id solum observatur ut corpora </p></div><div class="textpart" id="index.xml-body.1_div.1_div.27_div.2"><h4><span class="headingNumber">1.27.2. </span></h4><p>clarorum virorum certis lignis crementur. struem rogi nec vestibus nec odoribus cumulant: sua cuique arma, quorundam igni et equus adicitur. sepulcrum caespes erigit: monumentorum arduum et operosum honorem ut gravem defunctis aspernantur. lamenta ac lacrimas cito, dolorem et tristitiam tarde ponunt. feminis lugere honestum est, viris meminisse. </p></div><div class="textpart" id="index.xml-body.1_div.1_div.27_div.3"><h4><span class="headingNumber">1.27.3. </span></h4><p>Haec in commune de omnium Germanorum origine ac moribus accepimus: nunc singularum gentium instituta ritusque quatenus differant, quaeque nationes e Germania in Gallias commigraverint, expediam. </p></div></div><div class="textpart" id="index.xml-body.1_div.1_div.28"><h3><span class="headingNumber">1.28. </span></h3><div class="textpart" id="index.xml-body.1_div.1_div.28_div.1"><h4><span class="headingNumber">1.28.1. </span></h4><p>Validiores olim Gallorum res fuisse summus auctorum divus Iulius tradit; eoque credibile est etiam Gallos in Germaniam transgressos. quantulum enim amnis obstabat quo minus, ut quaeque gens evaluerat, occuparet permutaretque sedes promiscas adhuc et nulla regnorum potentia </p></div><div class="textpart" id="index.xml-body.1_div.1_div.28_div.2"><h4><span class="headingNumber">1.28.2. </span></h4><p>divisas! igitur inter Hercyniam silvam Rhenumque et Moenum amnes Helvetii, ulteriora Boii, Gallica utraque gens, tenuere. manet adhuc Boihaemi nomen signatque loci veterem memoriam quamvis mutatis cultoribus. </p></div><div class="textpart" id="index.xml-body.1_div.1_div.28_div.3"><h4><span class="headingNumber">1.28.3. </span></h4><p>sed utrum Aravisci in Pannoniam ab Osis, Germanorum natione, an Osi ab Araviscis in Germaniam commigraverint, cum eodem adhuc sermone institutis moribus utantur, incertum est, quia pari olim inopia ac libertate </p></div><div class="textpart" id="index.xml-body.1_div.1_div.28_div.4"><h4><span class="headingNumber">1.28.4. </span></h4><p>eadem utriusque ripae bona malaque erant. Treveri et Nervii circa adfectationem Germanicae originis ultro ambitiosi sunt, tamquam per hanc gloriam sanguinis a similitudine et inertia Gallorum separentur. ipsam Rheni ripam haud dubie Germanorum populi colunt, Vangiones, Triboci, </p></div><div class="textpart" id="index.xml-body.1_div.1_div.28_div.5"><h4><span class="headingNumber">1.28.5. </span></h4><p>Nemetes. ne Ubii quidem, quamquam Romana colonia esse meruerint ac libentius Agrippinenses conditoris sui nomine vocentur, origine erubescunt, transgressi olim et experimento fidei super ipsam Rheni ripam collocati, ut arcerent, non ut custodirentur. </p></div></div><div class="textpart" id="index.xml-body.1_div.1_div.29"><h3><span class="headingNumber">1.29. </span></h3><div class="textpart" id="index.xml-body.1_div.1_div.29_div.1"><h4><span class="headingNumber">1.29.1. </span></h4><p>Omnium harum gentium virtute praecipui Batavi non multum ex ripa, sed insulam Rheni amnis colunt, Chattorum quondam populus et seditione domestica in eas sedes </p></div><div class="textpart" id="index.xml-body.1_div.1_div.29_div.2"><h4><span class="headingNumber">1.29.2. </span></h4><p>transgressus in quibus pars Romani imperii fierent. manet honos et antiquae societatis insigne; nam nec tributis contemnuntur nec publicanus atterit; exempti oneribus et collationibus et tantum in usum proeliorum sepositi, velut </p></div><div class="textpart" id="index.xml-body.1_div.1_div.29_div.3"><h4><span class="headingNumber">1.29.3. </span></h4><p>tela atque arma, bellis reservantur. est in eodem obsequio et Mattiacorum gens; protulit enim magnitudo populi Romani ultra Rhenum ultraque veteres terminos imperii reverentiam. ita sede finibusque in sua ripa, mente animoque nobiscum agunt, cetera similes Batavis, nisi quod ipso adhuc terrae suae solo et caelo acrius animantur. </p></div><div class="textpart" id="index.xml-body.1_div.1_div.29_div.4"><h4><span class="headingNumber">1.29.4. </span></h4><p>Non numeraverim inter Germaniae populos, quamquam trans Rhenum Danubiumque consederint, eos qui Decumates agros exercent: levissimus quisque Gallorum et inopia audax dubiae possessionis solum occupavere; mox limite acto promotisque praesidiis sinus imperii et pars provinciae habentur. </p></div></div><div class="textpart" id="index.xml-body.1_div.1_div.30"><h3><span class="headingNumber">1.30. </span></h3><div class="textpart" id="index.xml-body.1_div.1_div.30_div.1"><h4><span class="headingNumber">1.30.1. </span></h4><p>Ultra hos Chatti initium sedis ab Hercynio saltu incohant, non ita effusis ac palustribus locis ut ceterae civitates in quas Germania patescit, durant siquidem colles, paulatim rarescunt, et Chattos suos saltus Hercynius prosequitur simul </p></div><div class="textpart" id="index.xml-body.1_div.1_div.30_div.2"><h4><span class="headingNumber">1.30.2. </span></h4><p>atque deponit. duriora genti corpora, stricti artus, minax vultus et maior animi vigor. multum, ut inter Germanos, rationis ac sollertiae: praeponere electos, audire praepositos, nosse ordines, intellegere occasiones, differre impetus, disponere diem, vallare noctem, fortunam inter dubia, virtutem inter certa numerare, quodque rarissimum nec nisi Romanae disciplinae concessum, plus reponere in duce quam in </p></div><div class="textpart" id="index.xml-body.1_div.1_div.30_div.3"><h4><span class="headingNumber">1.30.3. </span></h4><p>exercitu. omne robur in pedite, quem super arma ferramentis quoque et copiis onerant: alios ad proelium ire videas, Chattos ad bellum. rari excursus et fortuita pugna. equestrium sane virium id proprium, cito parare victoriam, cito cedere: peditum velocitas iuxta formidinem, cunctatio propior constantiae est. </p></div></div><div class="textpart" id="index.xml-body.1_div.1_div.31"><h3><span class="headingNumber">1.31. </span></h3><div class="textpart" id="index.xml-body.1_div.1_div.31_div.1"><h4><span class="headingNumber">1.31.1. </span></h4><p>Et aliis Germanorum populis usurpatum raro et privata cuiusque audentia apud Chattos in consensum vertit, ut primum adoleverint, crinem barbamque submittere, nec nisi hoste caeso exuere votivum obligatumque virtuti oris habitum. </p></div><div class="textpart" id="index.xml-body.1_div.1_div.31_div.2"><h4><span class="headingNumber">1.31.2. </span></h4><p>super sanguinem et spolia revelant frontem, seque tum demum pretia nascendi rettulisse dignosque patria ac parentibus ferunt; ignavis et imbellibus manet squalor. </p></div><div class="textpart" id="index.xml-body.1_div.1_div.31_div.3"><h4><span class="headingNumber">1.31.3. </span></h4><p>fortissimus quisque ferreum insuper anulum (ignominiosum id genti) velut vinculum gestat, donec se caede hostis </p></div><div class="textpart" id="index.xml-body.1_div.1_div.31_div.4"><h4><span class="headingNumber">1.31.4. </span></h4><p>absolvat. plurimis Chattorum hic placet habitus, iamque canent insignes et hostibus simul suisque monstrati. omnium penes hos initia pugnarum; haec prima semper acies, visu nova: nam ne in pace quidem vultu mitiore </p></div><div class="textpart" id="index.xml-body.1_div.1_div.31_div.5"><h4><span class="headingNumber">1.31.5. </span></h4><p>mansuescunt. nulli domus aut ager aut aliqua cura: prout ad quemque venere, aluntur, prodigi alieni, contemptores sui, donec exsanguis senectus tam durae virtuti impares faciat. </p></div></div><div class="textpart" id="index.xml-body.1_div.1_div.32"><h3><span class="headingNumber">1.32. </span></h3><div class="textpart" id="index.xml-body.1_div.1_div.32_div.1"><h4><span class="headingNumber">1.32.1. </span></h4><p>Proximi Chattis certum iam alveo Rhenum quique </p></div><div class="textpart" id="index.xml-body.1_div.1_div.32_div.2"><h4><span class="headingNumber">1.32.2. </span></h4><p>terminus esse sufficiat Usipi ac Tencteri colunt. Tencteri super solitum bellorum decus equestris disciplinae arte praecellunt; nec maior apud Chattos peditum laus quam </p></div><div class="textpart" id="index.xml-body.1_div.1_div.32_div.3"><h4><span class="headingNumber">1.32.3. </span></h4><p>Tencteris equitum. sic instituere maiores, posteri imitantur. hi lusus infantium, haec iuvenum aemulatio: perseverant senes. </p></div><div class="textpart" id="index.xml-body.1_div.1_div.32_div.4"><h4><span class="headingNumber">1.32.4. </span></h4><p>inter familiam et penates et iura successionum equi traduntur: excipit filius, non ut cetera, maximus natu, sed prout ferox bello et melior. </p></div></div><div class="textpart" id="index.xml-body.1_div.1_div.33"><h3><span class="headingNumber">1.33. </span></h3><div class="textpart" id="index.xml-body.1_div.1_div.33_div.1"><h4><span class="headingNumber">1.33.1. </span></h4><p>Iuxta Tencteros Bructeri olim occurrebant: nunc Chamavos et Angrivarios immigrasse narratur, pulsis Bructeris ac penitus excisis vicinarum consensu nationum, seu superbiae odio seu praedae dulcedine seu favore quodam erga nos deorum; nam ne spectaculo quidem proelii invidere. </p></div><div class="textpart" id="index.xml-body.1_div.1_div.33_div.2"><h4><span class="headingNumber">1.33.2. </span></h4><p>super sexaginta milia non armis telisque Romanis, sed, quod magnificentius est, oblectationi oculisque ceciderunt. maneat, quaeso, duretque gentibus, si non amor nostri, at certe odium sui, quando urgentibus imperii fatis nihil iam praestare fortuna maius potest quam hostium discordiam. </p></div></div><div class="textpart" id="index.xml-body.1_div.1_div.34"><h3><span class="headingNumber">1.34. </span></h3><div class="textpart" id="index.xml-body.1_div.1_div.34_div.1"><h4><span class="headingNumber">1.34.1. </span></h4><p>Angrivarios et Chamavos a tergo Dulgubnii et Chasuarii claudunt aliaeque gentes haud perinde memoratae, a fronte Frisii excipiunt. maioribus minoribusque Frisiis vocabulum est ex modo virium. utraeque nationes usque ad Oceanum Rheno praetexuntur ambiuntque immensos insuper lacus et </p></div><div class="textpart" id="index.xml-body.1_div.1_div.34_div.2"><h4><span class="headingNumber">1.34.2. </span></h4><p>Romanis classibus navigatos. ipsum quin etiam Oceanum illa temptavimus; et superesse adhuc Herculis columnas fama vulgavit, sive adiit Hercules, seu quicquid ubique </p></div><div class="textpart" id="index.xml-body.1_div.1_div.34_div.3"><h4><span class="headingNumber">1.34.3. </span></h4><p>magnificum est, in claritatem eius referre consensimus. nec defuit audentia Druso Germanico, sed obstitit Oceanus in se simul atque in Herculem inquiri. mox nemo temptavit, sanctiusque ac reverentius visum de actis deorum credere quam scire. </p></div></div><div class="textpart" id="index.xml-body.1_div.1_div.35"><h3><span class="headingNumber">1.35. </span></h3><div class="textpart" id="index.xml-body.1_div.1_div.35_div.1"><h4><span class="headingNumber">1.35.1. </span></h4><p>Hactenus in occidentem Germaniam novimus; in septentrionem ingenti flexu recedit. ac primo statim Chaucorum gens, quamquam incipiat a Frisiis ac partem litoris occupet, omnium quas exposui gentium lateribus obtenditur, donec </p></div><div class="textpart" id="index.xml-body.1_div.1_div.35_div.2"><h4><span class="headingNumber">1.35.2. </span></h4><p>in Chattos usque sinuetur. tam immensum terrarum spatium non tenent tantum Chauci sed et implent, populus inter Germanos nobilissimus quique magnitudinem suam </p></div><div class="textpart" id="index.xml-body.1_div.1_div.35_div.3"><h4><span class="headingNumber">1.35.3. </span></h4><p>malit iustitia tueri. sine cupiditate, sine impotentia, quieti secretique nulla provocant bella, nullis raptibus aut latrociniis populantur. </p></div><div class="textpart" id="index.xml-body.1_div.1_div.35_div.4"><h4><span class="headingNumber">1.35.4. </span></h4><p>id praecipuum virtutis ac virium argumentum est, quod, ut superiores agant, non per iniurias adsequuntur; prompta tamen omnibus arma ac, si res poscat, exercitus, plurimum virorum equorumque; et quiescentibus eadem fama. </p></div></div><div class="textpart" id="index.xml-body.1_div.1_div.36"><h3><span class="headingNumber">1.36. </span></h3><div class="textpart" id="index.xml-body.1_div.1_div.36_div.1"><h4><span class="headingNumber">1.36.1. </span></h4><p>In latere Chaucorum Chattorumque Cherusci nimiam ac marcentem diu pacem inlacessiti nutrierunt; idque iucundius quam tutius fuit, quia inter impotentes et validos falso quiescas: ubi manu agitur, modestia ac probitas nomina </p></div><div class="textpart" id="index.xml-body.1_div.1_div.36_div.2"><h4><span class="headingNumber">1.36.2. </span></h4><p>superioris sunt. ita qui olim boni aequique Cherusci, nunc inertes ac stulti vocantur; Chattis victoribus fortuna in </p></div><div class="textpart" id="index.xml-body.1_div.1_div.36_div.3"><h4><span class="headingNumber">1.36.3. </span></h4><p>sapientiam cessit. tracti ruina Cheruscorum et Fosi, contermina gens, adversarum rerum ex aequo socii sunt, cum in secundis minores fuissent. </p></div></div><div class="textpart" id="index.xml-body.1_div.1_div.37"><h3><span class="headingNumber">1.37. </span></h3><div class="textpart" id="index.xml-body.1_div.1_div.37_div.1"><h4><span class="headingNumber">1.37.1. </span></h4><p>Eundem Germaniae sinum proximi Oceano Cimbri tenent, parva nunc civitas, sed gloria ingens. veterisque famae lata vestigia manent, utraque ripa castra ac spatia, quorum ambitu nunc quoque metiaris molem manusque gentis et </p></div><div class="textpart" id="index.xml-body.1_div.1_div.37_div.2"><h4><span class="headingNumber">1.37.2. </span></h4><p>tam magni exitus fidem. sescentesimum et quadragesimum annum urbs nostra agebat, cum primum Cimbrorum audita sunt arma Caecilio Metello ac Papirio Carbone consulibus. ex quo si ad alterum imperatoris Traiani consulatum computemus, ducenti ferme et decem anni colliguntur: tam diu </p></div><div class="textpart" id="index.xml-body.1_div.1_div.37_div.3"><h4><span class="headingNumber">1.37.3. </span></h4><p>Germania vincitur. medio tam longi aevi spatio multa in vicem damna. non Samnis, non Poeni, non Hispaniae Galliaeve, ne Parthi quidem saepius admonuere: quippe </p></div><div class="textpart" id="index.xml-body.1_div.1_div.37_div.4"><h4><span class="headingNumber">1.37.4. </span></h4><p>regno Arsacis acrior est Germanorum libertas. quid enim aliud nobis quam caedem Crassi, amisso et ipse Pacoro, </p></div><div class="textpart" id="index.xml-body.1_div.1_div.37_div.5"><h4><span class="headingNumber">1.37.5. </span></h4><p>infra Ventidium deiectus Oriens obiecerit? at Germani Carbone et Cassio et Scauro Aurelio et Servilio Caepione Maximoque Mallio fusis vel captis quinque simul consulares exercitus populo Romano, Varum tresque cum eo legiones etiam Caesari abstulerunt; nec impune C. Marius in Italia, divus Iulius in Gallia, Drusus ac Nero et Germanicus in suis eos sedibus perculerunt: mox ingentes C. Caesaris </p></div><div class="textpart" id="index.xml-body.1_div.1_div.37_div.6"><h4><span class="headingNumber">1.37.6. </span></h4><p>minae in ludibrium versae. inde otium, donec occasione discordiae nostrae et civilium armorum expugnatis legionum hibernis etiam Gallias adfectavere, ac rursus pulsi; nam proximis temporibus triumphati magis quam victi sunt. </p></div></div><div class="textpart" id="index.xml-body.1_div.1_div.38"><h3><span class="headingNumber">1.38. </span></h3><div class="textpart" id="index.xml-body.1_div.1_div.38_div.1"><h4><span class="headingNumber">1.38.1. </span></h4><p>Nunc de Suebis dicendum est, quorum non una ut Chattorum Tencterorumve gens; maiorem enim Germaniae partem obtinent, propriis adhuc nationibus nominibusque </p></div><div class="textpart" id="index.xml-body.1_div.1_div.38_div.2"><h4><span class="headingNumber">1.38.2. </span></h4><p>discreti, quamquam in commune Suebi vocentur. insigne gentis obliquare crinem nodoque substringere: sic Suebi a ceteris Germanis, sic Sueborum ingenui a servis separantur. </p></div><div class="textpart" id="index.xml-body.1_div.1_div.38_div.3"><h4><span class="headingNumber">1.38.3. </span></h4><p>in aliis gentibus seu cognatione aliqua Sueborum seu, quod saepius accidit, imitatione, rarum et intra iuventae spatium: apud Suebos usque ad canitiem horrentes capilli retorquentur, ac saepe in ipso vertice religantur. </p></div><div class="textpart" id="index.xml-body.1_div.1_div.38_div.4"><h4><span class="headingNumber">1.38.4. </span></h4><p>principes et ornatiorem habent: ea cura formae, sed innoxia; neque enim ut ament amenturve, in altitudinem quandam et terrorem adituri bella compti, ut hostium oculis, ornantur. </p></div></div><div class="textpart" id="index.xml-body.1_div.1_div.39"><h3><span class="headingNumber">1.39. </span></h3><div class="textpart" id="index.xml-body.1_div.1_div.39_div.1"><h4><span class="headingNumber">1.39.1. </span></h4><p>Vetustissimos nobilissimosque Sueborum Semnones memorant; fides antiquitatis religione firmatur. </p></div><div class="textpart" id="index.xml-body.1_div.1_div.39_div.2"><h4><span class="headingNumber">1.39.2. </span></h4><p>stato tempore in silvam auguriis patrum et prisca formidine sacram nominis eiusdemque sanguinis populi legationibus coeunt caesoque publice homine celebrant barbari ritus horrenda </p></div><div class="textpart" id="index.xml-body.1_div.1_div.39_div.3"><h4><span class="headingNumber">1.39.3. </span></h4><p>primordia. est et alia luco reverentia: nemo nisi vinculo ligatus ingreditur, ut minor et potestatem numinis prae se ferens. si forte prolapsus est, attolli et insurgere haud </p></div><div class="textpart" id="index.xml-body.1_div.1_div.39_div.4"><h4><span class="headingNumber">1.39.4. </span></h4><p>licitum: per humum evolvuntur. eoque omnis superstitio respicit, tamquam inde initia gentis, ibi regnator omnium deus, cetera subiecta atque parentia. adicit auctoritatem fortuna Semnonum: centum pagis habitant, magnoque corpore efficitur ut se Sueborum caput credant. </p></div></div><div class="textpart" id="index.xml-body.1_div.1_div.40"><h3><span class="headingNumber">1.40. </span></h3><div class="textpart" id="index.xml-body.1_div.1_div.40_div.1"><h4><span class="headingNumber">1.40.1. </span></h4><p>Contra Langobardos paucitas nobilitat: plurimis ac valentissimis nationibus cincti non per obsequium sed proeliis et periclitando tuti sunt. Reudigni deinde et Aviones et Anglii et Varini et Eudoses et Suarines et </p></div><div class="textpart" id="index.xml-body.1_div.1_div.40_div.2"><h4><span class="headingNumber">1.40.2. </span></h4><p>Nuitones fluminibus aut silvis muniuntur. nec quicquam notabile in singulis, nisi quod in commune Nerthum, id est Terram matrem, colunt eamque intervenire rebus hominum, invehi populis arbitrantur. est in insula Oceani castum nemus, dicatumque in eo vehiculum, veste contectum; </p></div><div class="textpart" id="index.xml-body.1_div.1_div.40_div.3"><h4><span class="headingNumber">1.40.3. </span></h4><p>attingere uni sacerdoti concessum. is adesse penetrali deam intellegit vectamque bubus feminis multa cum veneratione prosequitur. laeti tunc dies, festa loca, quaecumque </p></div><div class="textpart" id="index.xml-body.1_div.1_div.40_div.4"><h4><span class="headingNumber">1.40.4. </span></h4><p>adventu hospitioque dignatur. non bella ineunt, non arma sumunt; clausum omne ferrum; pax et quies tunc tantum nota, tunc tantum amata, donec idem sacerdos satiatam </p></div><div class="textpart" id="index.xml-body.1_div.1_div.40_div.5"><h4><span class="headingNumber">1.40.5. </span></h4><p>conversatione mortalium deam templo reddat. mox vehiculum et vestis et, si credere velis, numen ipsum secreto lacu abluitur. servi ministrant, quos statim idem lacus haurit. arcanus hinc terror sanctaque ignorantia, quid sit illud quod tantum perituri vident. </p></div></div><div class="textpart" id="index.xml-body.1_div.1_div.41"><h3><span class="headingNumber">1.41. </span></h3><div class="textpart" id="index.xml-body.1_div.1_div.41_div.1"><h4><span class="headingNumber">1.41.1. </span></h4><p>Et haec quidem pars Sueborum in secretiora Germaniae porrigitur: propior, ut, quo modo paulo ante Rhenum, sic nunc Danubium sequar, Hermundurorum civitas, fida Romanis; eoque solis Germanorum non in ripa commercium, sed penitus atque in splendidissima Raetiae provinciae </p></div><div class="textpart" id="index.xml-body.1_div.1_div.41_div.2"><h4><span class="headingNumber">1.41.2. </span></h4><p>colonia. passim sine custode transeunt; et cum ceteris gentibus arma modo castraque nostra ostendamus, his domos villasque patefecimus non concupiscentibus. in Hermunduris Albis oritur, flumen inclutum et notum olim; nunc tantum auditur. </p></div></div><div class="textpart" id="index.xml-body.1_div.1_div.42"><h3><span class="headingNumber">1.42. </span></h3><div class="textpart" id="index.xml-body.1_div.1_div.42_div.1"><h4><span class="headingNumber">1.42.1. </span></h4><p>Iuxta Hermunduros Naristi ac deinde Marcomani et Quadi agunt. praecipua Marcomanorum gloria viresque, atque ipsa etiam sedes pulsis olim Boiis virtute parta. nec Naristi Quadive degenerant. eaque Germaniae velut frons </p></div><div class="textpart" id="index.xml-body.1_div.1_div.42_div.2"><h4><span class="headingNumber">1.42.2. </span></h4><p>est, quatenus Danubio praecingitur. Marcomanis Quadisque usque ad nostram memoriam reges manserunt ex gente ipsorum, nobile Marobodui et Tudri genus (iam et externos patiuntur), sed vis et potentia regibus ex auctoritate Romana. raro armis nostris, saepius pecunia iuvantur, nec minus valent. </p></div></div><div class="textpart" id="index.xml-body.1_div.1_div.43"><h3><span class="headingNumber">1.43. </span></h3><div class="textpart" id="index.xml-body.1_div.1_div.43_div.1"><h4><span class="headingNumber">1.43.1. </span></h4><p>Retro Marsigni, Cotini, Osi, Buri terga Marcomanorum Quadorumque claudunt. e quibus Marsigni et Buri sermone cultuque Suebos referunt: Cotinos Gallica, Osos Pannonica lingua coarguit non esse Germanos, et quod </p></div><div class="textpart" id="index.xml-body.1_div.1_div.43_div.2"><h4><span class="headingNumber">1.43.2. </span></h4><p>tributa patiuntur. partem tributorum Sarmatae, partem Quadi ut alienigenis imponunt: Cotini, quo magis pudeat, et ferrum effodiunt. omnesque hi populi pauca campestrium, ceterum saltus et vertices montium insederunt. </p></div><div class="textpart" id="index.xml-body.1_div.1_div.43_div.3"><h4><span class="headingNumber">1.43.3. </span></h4><p>dirimit enim scinditque Suebiam continuum montium iugum, ultra quod plurimae gentes agunt, ex quibus latissime patet Lugiorum nomen in plures civitates diffusum. valentissimas nominasse sufficiet, Harios, Helveconas, Manimos, Helisios, Naharvalos. </p></div><div class="textpart" id="index.xml-body.1_div.1_div.43_div.4"><h4><span class="headingNumber">1.43.4. </span></h4><p>apud Naharvalos antiquae religionis lucus ostenditur. praesidet sacerdos muliebri ornatu, sed deos interpretatione Romana Castorem Pollucemque memorant. ea vis numini, nomen Alcis. nulla simulacra, nullum peregrinae superstitionis vestigium; </p></div><div class="textpart" id="index.xml-body.1_div.1_div.43_div.5"><h4><span class="headingNumber">1.43.5. </span></h4><p>ut fratres tamen, ut iuvenes venerantur. ceterum Harii super vires, quibus enumeratos paulo ante populos antecedunt, truces insitae feritati arte ac tempore lenocinantur: nigra scuta, tincta corpora; atras ad proelia noctes legunt ipsaque formidine atque umbra feralis exercitus terrorem inferunt, nullo hostium sustinente novum ac velut infernum aspectum; nam primi in omnibus proeliis oculi vincuntur. </p></div><div class="textpart" id="index.xml-body.1_div.1_div.43_div.6"><h4><span class="headingNumber">1.43.6. </span></h4><p>Trans Lugios Gotones regnantur, paulo iam adductius quam ceterae Germanorum gentes, nondum tamen supra libertatem. protinus deinde ab Oceano Rugii et Lemovii; omniumque harum gentium insigne rotunda scuta, breves gladii et erga reges obsequium. </p></div></div><div class="textpart" id="index.xml-body.1_div.1_div.44"><h3><span class="headingNumber">1.44. </span></h3><div class="textpart" id="index.xml-body.1_div.1_div.44_div.1"><h4><span class="headingNumber">1.44.1. </span></h4><p>Suionum hinc civitates, ipso in Oceano, praeter viros armaque classibus valent. forma navium eo differt quod utrimque prora paratam semper adpulsui frontem agit. nec velis ministrant nec remos in ordinem lateribus adiungunt: solutum, ut in quibusdam fluminum, et mutabile, ut res </p></div><div class="textpart" id="index.xml-body.1_div.1_div.44_div.2"><h4><span class="headingNumber">1.44.2. </span></h4><p>poscit, hinc vel illinc remigium. est apud illos et opibus honos, eoque unus imperitat, nullis iam exceptionibus, non </p></div><div class="textpart" id="index.xml-body.1_div.1_div.44_div.3"><h4><span class="headingNumber">1.44.3. </span></h4><p>precario iure parendi. nec arma, ut apud ceteros Germanos, in promisco, sed clausa sub custode, et quidem servo, quia subitos hostium incursus prohibet Oceanus, otiosae porro armatorum manus facile lasciviunt: enimvero neque nobilem neque ingenuum, ne libertinum quidem armis praeponere regia utilitas est. </p></div></div><div class="textpart" id="index.xml-body.1_div.1_div.45"><h3><span class="headingNumber">1.45. </span></h3><div class="textpart" id="index.xml-body.1_div.1_div.45_div.1"><h4><span class="headingNumber">1.45.1. </span></h4><p>Trans Suionas aliud mare, pigrum ac prope immotum, quo cingi claudique terrarum orbem hinc fides, quod extremus cadentis iam solis fulgor in ortus edurat adeo clarus ut sidera hebetet; sonum insuper emergentis audiri formasque equorum et radios capitis aspici persuasio adicit. </p></div><div class="textpart" id="index.xml-body.1_div.1_div.45_div.2"><h4><span class="headingNumber">1.45.2. </span></h4><p>illuc usque et fama vera tantum natura. ergo iam dextro Suebici maris litore Aestiorum gentes adluuntur, quibus ritus habitusque Sueborum, lingua Britannicae propior. </p></div><div class="textpart" id="index.xml-body.1_div.1_div.45_div.3"><h4><span class="headingNumber">1.45.3. </span></h4><p>matrem deum venerantur. insigne superstitionis formas aprorum gestant: id pro armis hominumque tutela securum deae cultorem etiam inter hostes praestat. rarus ferri, </p></div><div class="textpart" id="index.xml-body.1_div.1_div.45_div.4"><h4><span class="headingNumber">1.45.4. </span></h4><p>frequens fustium usus. frumenta ceterosque fructus patientius quam pro solita Germanorum inertia laborant. sed et mare scrutantur, ac soli omnium sucinum, quod ipsi glesum </p></div><div class="textpart" id="index.xml-body.1_div.1_div.45_div.5"><h4><span class="headingNumber">1.45.5. </span></h4><p>vocant, inter vada atque in ipso litore legunt. nec quae natura quaeve ratio gignat, ut barbaris, quaesitum compertumve; diu quin etiam inter cetera eiectamenta maris iacebat, donec luxuria nostra dedit nomen. ipsis in nullo usu: rude legitur, informe perfertur, pretiumque mirantes </p></div><div class="textpart" id="index.xml-body.1_div.1_div.45_div.6"><h4><span class="headingNumber">1.45.6. </span></h4><p>accipiunt. sucum tamen arborum esse intellegas, quia terrena quaedam atque etiam volucria animalia plerumque interlucent, quae implicata humore mox durescente materia </p></div><div class="textpart" id="index.xml-body.1_div.1_div.45_div.7"><h4><span class="headingNumber">1.45.7. </span></h4><p>clauduntur. fecundiora igitur nemora lucosque, sicut Orientis secretis, ubi tura balsamaque sudantur, ita Occidentis insulis terrisque inesse crediderim, quae vicini solis radiis expressa atque liquentia in proximum mare labuntur ac vi tempestatum in adversa litora exundant. </p></div><div class="textpart" id="index.xml-body.1_div.1_div.45_div.8"><h4><span class="headingNumber">1.45.8. </span></h4><p>si naturam sucini admoto igne temptes, in modum taedae accenditur alitque flammam pinguem et olentem; mox ut in picem resinamve lentescit. </p></div><div class="textpart" id="index.xml-body.1_div.1_div.45_div.9"><h4><span class="headingNumber">1.45.9. </span></h4><p>Suionibus Sitonum gentes continuantur. cetera similes uno differunt, quod femina dominatur: in tantum non modo a libertate sed etiam a servitute degenerant. </p></div></div><div class="textpart" id="index.xml-body.1_div.1_div.46"><h3><span class="headingNumber">1.46. </span></h3><div class="textpart" id="index.xml-body.1_div.1_div.46_div.1"><h4><span class="headingNumber">1.46.1. </span></h4><p>Hic Suebiae finis. Peucinorum Venethorumque et Fennorum nationes Germanis an Sarmatis adscribam dubito. quamquam Peucini, quos quidam Bastarnas vocant, sermone cultu sede ac domiciliis ut Germani agunt. sordes omnium ac torpor procerum: conubiis mixtis nonnihil in Sarmatarum habitum foedantur. </p></div><div class="textpart" id="index.xml-body.1_div.1_div.46_div.2"><h4><span class="headingNumber">1.46.2. </span></h4><p>Venethi multum ex moribus traxerunt; nam quidquid inter Peucinos Fennosque silvarum ac montium erigitur latrociniis pererrant. hi tamen inter Germanos potius referuntur, quia et domos figunt et scuta gestant et pedum usu et pernicitate gaudent: quae omnia diversa Sarmatis sunt in plaustro equoque viventibus. </p></div><div class="textpart" id="index.xml-body.1_div.1_div.46_div.3"><h4><span class="headingNumber">1.46.3. </span></h4><p>Fennis mira feritas, foeda paupertas: non arma, non equi, non penates; victui herba, vestitui pelles, cubile humus: solae in sagittis spes, quas inopia ferri ossibus asperant. idemque venatus viros pariter ac feminas alit; passim enim </p></div><div class="textpart" id="index.xml-body.1_div.1_div.46_div.4"><h4><span class="headingNumber">1.46.4. </span></h4><p>comitantur partemque praedae petunt. nec aliud infantibus ferarum imbriumque suffugium quam ut in aliquo ramorum nexu contegantur; huc redeunt iuvenes, hoc senum receptaculum. </p></div><div class="textpart" id="index.xml-body.1_div.1_div.46_div.5"><h4><span class="headingNumber">1.46.5. </span></h4><p>sed beatius arbitrantur quam ingemere agris, inlaborare domibus, suas alienasque fortunas spe metuque versare: securi adversus homines, securi adversus deos rem difficillimam adsecuti sunt, ut illis ne voto quidem opus </p></div><div class="textpart" id="index.xml-body.1_div.1_div.46_div.6"><h4><span class="headingNumber">1.46.6. </span></h4><p>esset. cetera iam fabulosa: Hellusios et Oxionas ora hominum vultusque, corpora atque artus ferarum gerere: quod ego ut incompertum in medio relinquam. </p></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Cornelius Tacitus.
	    Date: 2015-10-30<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:13:10Z.
	       SAXON HE 9.8.0.5.
		 --></address></div></body></html>
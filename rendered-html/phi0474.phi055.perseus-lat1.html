<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>De Officiis — Machine readable text</title><meta name="author" content="M. Tullius Cicero" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="De Officiis — Machine readable text" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">De Officiis — Machine readable text</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="pagebreak" id="index.xml-pb-d30e83">[Page p.2]</div><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">Liber Primus</span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span></h4><p><span class="">chapter 1</span> Quamquam te, Marce fili, annum iam audientem Cratippum, idque Athenis, abundare oportet praeceptis institutisque philosophiae propter summam et doctoris auctoritatem et urbis, quorum alter te scientia augere potest, altera exemplis, tamen, ut ipse ad meam utilitatem semper cum Graecis Latina coniunxi neque id in philosophia solum, sed etiam in dicendi exercitatione feci, idem tibi censeo faciendum, ut par sis in utriusque orationis facultate. Quam quidem ad rem nos, ut videmur, magnum attulimus adiumentum hominibus nostris, ut non modo Graecarum litterarum rudes, sed etiam docti aliquantum se arbitrentur adeptos et ad dicendum et ad iudicandum.</p><p> </p></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span></h4><p>Quam ob rem disces tu quidem a principe huius aetatis philosophorum, et disces, quam diu voles; tam diu autem velle debebis, quoad te, quantum proficias, non paenitebit; sed tamen nostra legens non multum a Peripateticis dissidentia, quoniam utrique Socratici et Platonici volumus esse, de rebus ipsis utere tuo iudicio (nihil enim impedio), orationem autem Latinam <span class="pagebreak" id="index.xml-pb-d30e97">[Page p.4]</span> efficies profecto legendis nostris pleniorem. Nec vero hoc arroganter dictum existimari velim. Nam philosophandi scientiam concedens multis, quod est oratoris proprium, apte, distincte, ornate dicere, quoniam in eo studio aetatem consumpsi, si id mihi assumo, videor id meo iure quodam modo vindicare.</p><p> </p></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span></h4><p>Quam ob rem magnopere te hortor, mi Cicero, ut non solum orationes meas, sed hos etiam de philosophia libros, qui iam illis fere se aequarunt, studiose legas; vis enim maior in illis dicendi, sed hoc quoque colendum est aequabile et temperatum orationis genus. Et id quidem nemini video Graecorum adhuc contigisse, ut idem utroque in genere elaboraret sequereturque et illud forense dicendi et hoc quietum disputandi genus, nisi forte Demetrius Phalereus in hoc numero haberi potest, disputator subtilis, orator parum vehemens, dulcis tamen, ut Theophrasti discipulum possis agnoscere. Nos autem quantum in utroque profecerimus, aliorum sit iudicium, utrumque certe secuti sumus.</p><p> </p></div><div class="textpart" id="index.xml-body.1_div.1_div.1_div.4"><h4><span class="headingNumber">1.1.4. </span></h4><p>Equidem et Platonem existimo, si genus forense dicendi tractare voluisset, gravissime et copiosissime potuisse dicere, et Demosthenem, si illa, quae a Platone didicerat, tenuisset et pronuntiare voluisset, ornate splendideque facere potuisse; eodemque modo de Aristotele et Isocrate iudico, quorum uterque suo studio delectatus contempsit alterum.</p><div class="pagebreak" id="index.xml-pb-d30e109">[Page p.6]</div><p><span class="">chapter 2</span> Sed cum statuissem scribere ad te aliquid hoc tempore, multa posthac, ab eo ordiri maxime volui, quod et aetati tuae esset aptissimum et auctoritati meae. Nam cum multa sint in philosophia et gravia et utilia accurate copioseque a philosophis disputata, latissime patere videntur ea, quae de officiis tradita ab illis et praecepta sunt. Nulla enim vitae pars neque publicis neque privatis neque forensibus neque domesticis in rebus, neque si tecum agas quid, neque si cum altero contrahas, vacare officio potest, in eoque et colendo sita vitae est honestas omnis et neglegendo turpitude.</p><p> </p></div><div class="textpart" id="index.xml-body.1_div.1_div.1_div.5"><h4><span class="headingNumber">1.1.5. </span></h4><p>Atque haec quidem quaestio communis est omnium philosophorum; quis est enim, qui nullis officii praeceptis tradendis philosophum se audeat dicere? Sed sunt non nullae disciplinae, quae propositis bonorum et malorum finibus officium omne pervertant. Nam qui summum bonum sic instituit, ut nihil habeat cum virtute coniunctum, idque suis commodis, non honestate metitur, hic, si sibi ipse consentiat et non interdum naturae bonitate vincatur neque amicitiam colere possit nec iustitiam nec liberalitatem; fortis vero dolorem summum malum iudicans aut temperans voluptatem summum bonum statuens esse certe nullo modo potest.</p><p> </p></div><div class="textpart" id="index.xml-body.1_div.1_div.1_div.6"><h4><span class="headingNumber">1.1.6. </span></h4><p>Quae quamquam ita sunt in promptu, ut res disputatione non egeat, tamen sunt a nobis alio loco disputata. Hae disciplinae igitur si sibi consentaneae <span class="pagebreak" id="index.xml-pb-d30e124">[Page p.8]</span> velint esse, de officio nihil queant dicere, neque ulla officii praecepta firma, stabilia, coniuncta naturae tradi possunt nisi aut ab iis, qui solam, aut ab iis, qui maxime honestatem propter se dicant expetendam. Ita propria est ea praeceptio Stoicorum, Academicorum, Peripateticorum, quoniam Aristonis, Pyrrhonis, Erilli iam pridem explosa sententia est; qui tamen haberent ius suum disputandi de officio, si rerum aliquem dilectum reliquissent, ut ad officii inventionem aditus esset. Sequemur igitur hoc quidem tempore et hac in quaestione potissimum Stoicos non ut interpretes, sed, ut solemus, e fontibus eorum iudicio arbitrioque nostro, quantum quoque modo videbitur, hauriemus.</p><p> </p></div><div class="textpart" id="index.xml-body.1_div.1_div.1_div.7"><h4><span class="headingNumber">1.1.7. </span></h4><p>Placet igitur, quoniam omnis disputatio de officio futura est, ante definire, quid sit officium; quod a Panaetio praetermissum esse miror. Omnis enim, quae <span class="strikethrough">a</span> ratione suscipitur de aliqua re institutio, debet a definitione proficisci, ut intellegatur, quid sit id, de quo disputetur <span class="gap"> [...]</span></p><p><span class="">chapter 3</span> Omnis de officio duplex est quaestio: unum genus est, quod pertinet ad finem bonorum, alterum, quod positum est in praeceptis, quibus in omnis partis usus vitae conformari possit. Superioris generis huius modi sunt exempla: omniane officia perfecta sint, num quod officium aliud alio maius sit, et quae sunt generis eiusdem. Quorum autem officiorum praecepta traduntur, ea quamquam pertinent ad finem bonorum, tamen minus id apparet, quia magis ad institutionem vitae communis spectare videntur; <span class="pagebreak" id="index.xml-pb-d30e140">[Page p.10]</span> de quibus est nobis his libris explicandum. Atque etiam alia divisio est officii.</p><p> </p></div><div class="textpart" id="index.xml-body.1_div.1_div.1_div.8"><h4><span class="headingNumber">1.1.8. </span></h4><p>Nam et medium quoddam officium dicitur et perfectum. Perfectum officium rectum, opinor, vocemus, quoniam Graeci <span class="foreign" lang="greek">kato/rqwma,</span> hoc autem commune officium <span class="foreign" lang="greek">kaqh=kon</span> vocant. Atque ea sic definiunt, ut, rectum quod sit, id officium perfectum esse definiant; medium autem officium id esse dicunt, quod cur factum sit, ratio probabilis reddi possit.</p><p> </p></div><div class="textpart" id="index.xml-body.1_div.1_div.1_div.9"><h4><span class="headingNumber">1.1.9. </span></h4><p>Triplex igitur est, ut Panaetio videtur, consilii capiendi deliberatio. Nam aut honestumne factu sit an turpe dubitant id, quod in deliberationem cadit; in quo considerando saepe animi in contraries sententias distrahuntur. Tum autem aut anquirunt aut consultant, ad vitae commoditatem iucunditatemque, ad facultates rerum atque copias, ad opes, ad potentiam, quibus et se possint iuvare et suos, conducat id necne, de quo deliberant; quae deliberatio omnis in rationem utilitatis cadit. Tertium dubitandi genus est, cum pugnare videtur cum honesto id, quod videtur esse utile; cum enim utilitas ad se rapere, honestas contra revocare ad se videtur, fit ut distrahatur in deliberando animus afferatque ancipitem curam cogitandi.</p><p> </p></div><div class="textpart" id="index.xml-body.1_div.1_div.1_div.10"><h4><span class="headingNumber">1.1.10. </span></h4><p>Hac divisione, cum praeterire aliquid maximum vitium in dividendo sit, duo praetermissa sunt; nec <span class="pagebreak" id="index.xml-pb-d30e163">[Page p.12]</span> enim solum utrum honestum an turpe sit, deliberari solet, sed etiam duobus propositis honestis utrum honestius, itemque duobus propositis utilibus utrum utilius. Ita, quam ille triplicem putavit esse rationem, in quinque partes distribui debere reperitur. Primum igitur est de honesto, sed dupliciter, turn pari ratione de utili, post de comparatione eorum disserendum.</p><p> </p></div><div class="textpart" id="index.xml-body.1_div.1_div.1_div.11"><h4><span class="headingNumber">1.1.11. </span></h4><p><span class="">chapter 4</span> Principio generi animantium omni est a natura tributum, ut se, vitam corpusque tueatur, declinet ea, quae nocitura videantur, omniaque, quae sint ad vivendum necessaria, anquirat et paret, ut pastum, ut latibula, ut alia generis eiusdem. Commune item animantium omnium est coniunctionis adpetitus procreandi causa et cura quaedam eorum, quae procreata sint; sed inter hominem et beluam hoc maxime interest, quod haec tantum, quantum sensu movetur, ad id solum, quod adest quodque praesens est, se accommodat paulum admodum sentiens praeteritum aut futurum; homo autem, quod rationis est particeps, per quam consequentia cernit, causas rerum videt earumque praegressus et quasi antecessiones non ignorat, similitudines comparat rebusque praesentibus adiungit atque annectit futuras, facile totius vitae cursum videt ad eamque degendam praeparat res necessarias.</p><p> </p></div><div class="textpart" id="index.xml-body.1_div.1_div.1_div.12"><h4><span class="headingNumber">1.1.12. </span></h4><p>Eademque natura vi rationis hominem conciliat homini et ad orationis et ad vitae societatem ingeneratque <span class="pagebreak" id="index.xml-pb-d30e178">[Page p.14]</span> in primis praecipuum quendam amorem in eos, qui procreati sunt, impellitque, ut hominum coetus et celebrationes et esse et a se obiri velit ob easque causas studeat parare ea, quae suppeditent ad cultum et ad victum, nec sibi soli, sed coniugi, liberis ceterisque, quos caros habeat tuerique debeat; quae cura exsuscitat etiam animos et maiores ad rem gerendam facit.</p><p> </p></div><div class="textpart" id="index.xml-body.1_div.1_div.1_div.13"><h4><span class="headingNumber">1.1.13. </span></h4><p>In primisque hominis est propria veri inquisitio atque investigatio. Itaque cum sumus necessariis negotiis curisque vacui, tum avemus aliquid videre, audire, addiscere cognitionemque rerum aut occultarum aut admirabilium ad beate vivendum necessariam ducimus. Ex quo intellegitur, quod verum, simplex sincerumque sit, id esse naturae hominis aptissimum. Huic veri videndi cupiditati adiuncta est appetitio quaedam principatus, ut nemini parere animus bene informatus a natura velit nisi praecipienti aut docenti aut utilitatis causa iuste et legitime imperanti; ex quo magnitudo animi exsistit humanarumque rerum contemptio.</p><p> </p></div><div class="textpart" id="index.xml-body.1_div.1_div.1_div.14"><h4><span class="headingNumber">1.1.14. </span></h4><p>Nec vero illa parva vis naturae est rationisque. quod unum hoc animal sentit, quid sit ordo, quid sit, quod deceat, in factis dictisque qui modus. Itaque eorum ipsorum, quae aspectu sentiuntur, nullum aliud animal pulchritudinem, venustatem, convenientiam partium sentit; quam similitudinem natura ratioque ab oculis ad animum transferens <span class="pagebreak" id="index.xml-pb-d30e190">[Page p.16]</span> multo etiam magis pulchritudinem, constantiam, ordinem in consiliis factisque conservandam putat cavetque, ne quid indecore effeminateve faciat, turn in omnibus et opinionibus et factis ne quid libidinose aut faciat aut cogitet.</p><p>Quibus ex rebus conflatur et efficitur id, quod quaerimus, honestum, quod etiamsi nobilitatum non sit, tamen honestum sit, quodque vere dicimus, etiamsi a nullo laudetur, natura esse laudabile.</p><p> </p></div><div class="textpart" id="index.xml-body.1_div.1_div.1_div.15"><h4><span class="headingNumber">1.1.15. </span></h4><p><span class="">chapter 5</span> Formam quidem ipsam, Marce fili, et tamquam faciem honesti vides, <span class="quote">‘quae si oculis cerneretur, mirabiles amores,’</span> ut ait Plato, <span class="quote">‘excitaret sapientiae.’</span> Sed omne, quod est honestum, id quattuor partium oritur ex aliqua: aut enim in perspicientia veri sollertiaque versatur aut in hominum societate tuenda tribuendoque suum cuique et rerum contractarum fide aut in animi excelsi atque invicti magnitudine ac robore aut in omnium, quae fiunt quaeque dicuntur, ordine et modo, in quo inest modestia et temperantia.</p><p><span class="">alternatesection 15</span> Quae quattuor quamquam inter se colligata atque implicata sunt, tamen ex singulis certa officiorum genera nascuntur, velut ex ea parte, quae prima discripta est, in qua sapientiam et prudentiam ponimus, inest indagatio atque inventio veri, eiusque virtutis hoc munus est proprium.</p></div><div class="textpart" id="index.xml-body.1_div.1_div.1_div.16"><h4><span class="headingNumber">1.1.16. </span></h4><p>Ut enim quisque maxime perspicit, quid in re quaque verissimum sit. <span class="pagebreak" id="index.xml-pb-d30e214">[Page p.18]</span> quique acutissime et celerrime potest et videre et explicare rationem, is prudentissimus et sapientissimus rite haberi solet. Quocirca huic quasi materia, quam tractet et in qua versetur, subiecta est veritas.</p><p> </p></div><div class="textpart" id="index.xml-body.1_div.1_div.1_div.17"><h4><span class="headingNumber">1.1.17. </span></h4><p>Reliquis autem tribus virtutibus necessitates propositae sunt ad eas res parandas tuendasque, quibus actio vitae continetur, ut et societas hominum coniunctioque servetur et animi excellentia magnitudoque cum in augendis opibus utilitatibusque et sibi et suis comparandis, tum multo magis in his ipsis despiciendis eluceat. Ordo autem et constantia et moderatio et ea, quae sunt his similia, versantur in eo genere, ad quod est adhibenda actio quaedam, non solum mentis agitatio. Iis enim rebus, quae tractantur in vita, modum quendam et ordinem adhibentes honestatem et decus conservabimus.</p><p> </p></div><div class="textpart" id="index.xml-body.1_div.1_div.1_div.18"><h4><span class="headingNumber">1.1.18. </span></h4><p><span class="">chapter 6</span> Ex quattuor autem locis, in quos honesti naturam vimque divisimus, primus ille, qui in veri cognitione consistit, maxime naturam attingit humanam. Omnes enim trahimur et ducimur ad cognitionis et scientiae cupiditatem, in qua excellere pulchrum putamus, labi autem, errare, nescire, decipi et malum et turpe ducimus. In hoc genere et naturali et honesto duo vitia vitanda sunt, unum, ne incognitapro cognitis habeamus iisque temere assentiamur; quod vitium effugere qui volet (omnes autem <span class="pagebreak" id="index.xml-pb-d30e228">[Page p.20]</span> velle debent), adhibebit ad considerandas res et tempus et diligentiam.</p></div><div class="textpart" id="index.xml-body.1_div.1_div.1_div.19"><h4><span class="headingNumber">1.1.19. </span></h4><p>Alterum est vitium, quod quidam nimis magnum studium multamque operam in res obscuras atque difficiles conferunt easdemque non necessarias.</p><p>Quibus vitiis declinatis quod in rebus honestis et cognitione dignis operae curaeque ponetur, id iure laudabitur, ut in astrologia C. Sulpicium audivimus, in geometria Sex. Pompeium ipsi cognovimus, multos in dialecticis, plures in iure civili, quae omnes artes in veri investigatione versantur; cuius studio a rebus gerendis abduci contra officium est. Virtutis enim laus omnis in actione consistit; a qua tamen fit intermissio saepe multique dantur ad studia reditus; tum agitatio mentis, quae numquam acquiescit, potest nos in studiis cognitionis etiam sine opera nostra continere. Omnis autem cogitatio motusque animi aut in consiliis capiendis de rebus honestis et pertinentibus ad bene beateque vivendum aut in studiis scientiae cognitionisque versabitur.</p><p>Ac de primo quidem officii fonte diximus.</p><p> </p></div><div class="textpart" id="index.xml-body.1_div.1_div.1_div.20"><h4><span class="headingNumber">1.1.20. </span></h4><p><span class="">chapter 7</span> De tribus autem reliquis latissime patet ea ratio, qua societas hominum inter ipsos et vitae quasi communitas continetur; cuius partes duae, iustitia, in qua virtutis est splendor maximus, ex qua viri boni nominantur, et huic coniuncta beneficentia, <span class="pagebreak" id="index.xml-pb-d30e244">[Page p.22]</span> quam eandem vel benignitatem vel liberalitatem appellari licet.</p><p>Sed iustitiae primum munus est, ut ne cui quis noceat nisi lacessitus iniuria, deinde ut communibus pro communibus utatur, privatis ut suis.</p><p> </p></div><div class="textpart" id="index.xml-body.1_div.1_div.1_div.21"><h4><span class="headingNumber">1.1.21. </span></h4><p>Sunt autem privata nulla natura, sed aut vetere occupatione, ut qui quondam in vacua venerunt, aut victoria, ut qui bello potiti sunt, aut lege, pactione, condicione, sorte; ex quo fit, ut ager Arpinas Arpinatium dicatur, Tusculanus Tusculanorum; similisque est privatarum possessionum discriptio. Ex quo, quia suum cuiusque fit eorum, quae natura fuerant communia, quod cuique obtigit, id quisque teneat; e quo si quis sibi appetet, violabit ius humanae societatis.</p><p> </p></div><div class="textpart" id="index.xml-body.1_div.1_div.1_div.22"><h4><span class="headingNumber">1.1.22. </span></h4><p>Sed quoniam, ut praeclare scriptum est a Platone, non nobis solum nati sumus ortusque nostri partem patria vindicat, partem amici, atque, ut placet Stoicis, quae in terris gignantur, ad usum hominum omnia creari, homines autem hominum causa esse generatos, ut ipsi inter se aliis alii prodesse possent, in hoc naturam debemus ducem sequi, communes utilitates in medium afferre mutatione officiorum, dando accipiendo, <span class="pagebreak" id="index.xml-pb-d30e259">[Page p.24]</span> tum artibus, tum opera, tum facultatibus devincire hominum inter homines societatem.</p><p> </p></div><div class="textpart" id="index.xml-body.1_div.1_div.1_div.23"><h4><span class="headingNumber">1.1.23. </span></h4><p>Fundamentum autem est iustitiae fides, id est dictorum conventorumque constantia et veritas. Ex quo, quamquam hoc videbitur fortasse cuipiam durius, tamen audeamus imitari Stoicos, qui studiose exquirunt, unde verba sint ducta, credamusque, quia fiat, quod dictum est, appellatam fidem.</p><p>Sed iniustitiae genera duo sunt, unum eorum, qui inferunt, alterum eorum, qui ab iis, quibus infertur, si possunt, non propulsant iniuriam. Nam qui iniuste impetum in quempiam facit aut ira aut aliqua perturbatione incitatus, is quasi manus afferre videtur socio; qui autem non defendit nec obsistit, si potest, iniuriae, tam est in vitio, quam si parentes aut amicos aut patriam deserat. </p></div><div class="textpart" id="index.xml-body.1_div.1_div.1_div.24"><h4><span class="headingNumber">1.1.24. </span></h4><p>Atque illae quidem iniuriae, quae nocendi causa de industria inferuntur, saepe a metu proficiscuntur, cum is, qui nocere alteri cogitat, timet ne, nisi id fecerit, ipse aliquo afficiatur incommodo. Maximam autem partem ad iniuriam faciendam aggrediuntur, ut adipiscantur ea, quae concupiverunt; in quo vitio latissime patet avaritia.</p><p> </p></div><div class="textpart" id="index.xml-body.1_div.1_div.1_div.25"><h4><span class="headingNumber">1.1.25. </span></h4><p><span class="">chapter 8</span> Expetuntur autem divitiae cum ad usus vitae necessarios, tum ad perfruendas voluptates. In quibus autem maior est animus, in iis pecuniae cupiditas spectat ad opes et ad gratificandi facultatem, ut nuper M. Crassus negabat ullam satis <span class="pagebreak" id="index.xml-pb-d30e278">[Page p.26]</span> magnam pecuniam esse ei, qui in re publica princeps vellet esse, cuius fructibus exercitum alere non posset. Delectant etiam magnifici apparatus vitaeque cultus cum elegantia et copia; quibus rebus effectum est, ut infinita pecuniae cupiditas esset. Nec vero rei familiaris amplificatio nemini nocens vituperanda est, sed fugienda semper iniuria est.</p><p> </p></div><div class="textpart" id="index.xml-body.1_div.1_div.1_div.26"><h4><span class="headingNumber">1.1.26. </span></h4><p>Maxime autem adducuntur plerique, ut eos iustitiae capiat oblivio, cum in imperiorum, honorum, gloriae cupiditatem inciderunt. Quod enim est apud Ennium: </p><blockquote class="blockquote"><div class="l">Núlla sancta sócietas</div> <div class="l">Néc fides regni ést.</div></blockquote><p> id latius patet. Nam quicquid eius modi est, in quo non possint plures excellere, in eo fit plerumque tanta contentio, ut difficillimum sit servare <span class="quote">‘sanctam societatem.’</span> Declaravit id modo temeritas C. Caesaris, qui omnia iura divina et humana pervertit propter eum, quem sibi ipse opinionis errore finxerat, principatum. Est autem in hoc genere molestum, quod in maximis animis splendidissimisque ingeniis plerumque exsistunt honoris, imperii, potentiae, gloriae cupiditates. Quo magis cavendum est, ne quid in eo genere peccetur.</p><p> </p></div><div class="textpart" id="index.xml-body.1_div.1_div.1_div.27"><h4><span class="headingNumber">1.1.27. </span></h4><p>Sed in omni iniustitia permultum interest, utrum <span class="pagebreak" id="index.xml-pb-d30e302">[Page p.28]</span> perturbatione aliqua animi, quae plerumque brevis est et ad tempus, an consulto et cogitata fiat iniuria. Leviora enim sunt ea, quae repentino aliquo motu accidunt, quam ea, quae meditata et praeparata inferuntur.</p><p>Ac de inferenda quidem iniuria satis dictum est.</p><p> </p></div><div class="textpart" id="index.xml-body.1_div.1_div.1_div.28"><h4><span class="headingNumber">1.1.28. </span></h4><p><span class="">chapter 9</span> Praetermittendae autem defensionis deserendique officii plures solent esse causae; nam aut inimicitias aut laborem aut sumptus suscipere nolunt aut etiam neglegentia, pigritia, inertia aut suis studiis quibusdam occupationibusve sic impediuntur, ut eos, quos tutari debeant, desertos esse patiantur. Itaque videndum est, ne non satis sit id, quod apud Platonem est in philosophos dictum, quod in veri investigatione versentur quodque ea, quae plerique vehementer expetant, de quibus inter se digladiari soleant, contemnant et pro nihilo putent, propterea iustos esse. Nam alterum <span class="strikethrough">iustitiae genus</span> assequuntur, ut inferenda ne cui noceant iniuria, in alterum incidunt; discendi enim studio impediti, quos tueri debent, deserunt. Itaque eos ne ad rem publicam quidem accessuros putat nisi coactos. Aequius autem erat id voluntate fieri; namhoc ipsum ita iustum est, quod recte fit, si est voluntarium.</p><p> </p></div><div class="textpart" id="index.xml-body.1_div.1_div.1_div.29"><h4><span class="headingNumber">1.1.29. </span></h4><p>Sunt etiam, qui aut studio rei familiaris tuendae aut odio quodam hominum suum se negotium agere <span class="pagebreak" id="index.xml-pb-d30e321">[Page p.30]</span> dicant nec facere cuiquam videantur iniuriam. Qui altero genere iniustitiae vacant, in alterum incurrunt; deserunt enim vitae societatem, quia nihil conferunt in eam studii, nihil operae, nihil facultatum.</p><p>Quando igitur duobus generibus iniustitiae propositis adiunximus causas utriusque generis easque res ante constituimus, quibus iustitia contineretur, facile, quod cuiusque temporis officium sit, poterimus, nisi nosmet ipsos valde amabimus, iudicare; </p></div><div class="textpart" id="index.xml-body.1_div.1_div.1_div.30"><h4><span class="headingNumber">1.1.30. </span></h4><p>est enim difficilis cura rerum alienarum. Quamquam Terentianus ille Chremes <span class="quote">‘humani nihil a se alienum putat’</span>; sed tamen, quia magis ea percipimus atque sentimus, quae nobis ipsis aut prospera aut adversa eveniunt, quam illa, quae ceteris, quae quasi longo intervallo interiecto videmus, aliter de illis ac de nobis iudicamus. Quocirca bene praecipiunt, qui vetant quicquam agere, quod dubites aequum sit an iniquum. Aequitas enim lucet ipsa per se, dubitatio cogitationem significat iniuriae.</p><p> </p></div><div class="textpart" id="index.xml-body.1_div.1_div.1_div.31"><h4><span class="headingNumber">1.1.31. </span></h4><p><span class="">chapter 10</span> Sed incidunt saepe tempora, cum ea, quae maxime videntur digna esse iusto homine eoque, quem virum bonum dicimus, commutantur fiuntque contraria, ut reddere depositum, facere promissum quaeque pertinent ad veritatem et ad fidem, ea migrare <span class="pagebreak" id="index.xml-pb-d30e338">[Page p.32]</span> interdum et non servare fit iustum. Referri enim decet ad ea, quae posui principio, fundamenta iustitiae, primum ut ne cui noceatur, deinde ut communi utilitati serviatur. Ea cum tempore commutantur, commutatur officium et non semper est idem.</p></div><div class="textpart" id="index.xml-body.1_div.1_div.1_div.32"><h4><span class="headingNumber">1.1.32. </span></h4><p>Potest enim accidere promissum aliquod et conventum, ut id effici sit inutile vel ei, cui promissum sit, vel ei, qui promiserit. Nam si, ut in fabulis est, Neptunus, quod Theseo promiserat, non fecisset, Theseus Hippolyto filio non esset orbatus; ex tribus enim optatis, ut scribitur, hoc erat tertium, quod de Hippolyti interitu iratus optavit; quo impetrato in maximos luctus incidit. Nec promissa igitur servanda sunt ea, quae sint iis, quibus promiseris, inutilia, nec, si plus tibi ea noceant quam illi prosint, cui promiseris, contra officium est maius anteponi minori; ut, si constitueris cuipiam te advocatum in rem praesentem esse venturum atque interim graviter aegrotare filius coeperit, non sit contra officium non facere, quod dixeris, magisque ille, cui promissum sit, ab officio discedat, si se destitutum queratur. Iam illis promissis standum non esse quis non videt, quae coactus quis metu, <span class="pagebreak" id="index.xml-pb-d30e343">[Page p.34]</span> quae deceptus dolo promiserit? quae quidem pleraque iure praetorio liberantur, non nulla legibus.</p><p> </p></div><div class="textpart" id="index.xml-body.1_div.1_div.1_div.33"><h4><span class="headingNumber">1.1.33. </span></h4><p>Exsistunt etiam saepe iniuriae calumnia quadam et nimis callida, sed malitiosa iuris interpretatione. Ex quo illud <span class="quote">‘Summum ius summa iniuria’</span> factum est iam tritum sermone proverbium. Quo in genere etiam in re publica multa peccantur, ut ille, qui, cum triginta dierum essent cum hoste indutiae factae, noctu populabatur agros, quod dierum essent pactae, non noctium indutiae. Ne noster quidem probandus, si verum est Q. Fabium Labeonem seu quem alium (nihil enim habeo praeter auditum) arbitrum Nolanis et Neapolitanis de finibus a senatu datum, cum ad locum venisset, cum utrisque separatim locutum, ne cupide quid agerent, ne appetenter, atque ut regredi quam progredi mallent. Id cum utrique fecissent, aliquantum agri in medio relictum est. Itaque illorum finis sic, ut ipsi dixerant, terminavit; in medio relictum quod erat, populo Romano adiudicavit. Decipere hoc quidem est, non iudicare. Quocirca in omni est re fugienda talis sollertia.</p><p><span class="">chapter 11</span> Sunt autem quaedam officia etiam adversus eos servanda, a quibus iniuriam acceperis. Est enim ulciscendi et puniendi modus; atque haud scio an satis sit eum, qui lacessierit, iniuriae suae paenitere, <span class="pagebreak" id="index.xml-pb-d30e358">[Page p.36]</span> ut et ipse ne quid tale posthac et ceteri sint ad iniuriam tardiores.</p><p> </p></div><div class="textpart" id="index.xml-body.1_div.1_div.1_div.34"><h4><span class="headingNumber">1.1.34. </span></h4><p>Atque in re publica maxime conservanda sunt iura belli. Nam cum sint duo genera decertandi, unum per disceptationem, alterum per vim, cumque illud proprium sit hominis, hoc beluarum, confugiendum est ad posterius, si uti non licet superiore. </p></div><div class="textpart" id="index.xml-body.1_div.1_div.1_div.35"><h4><span class="headingNumber">1.1.35. </span></h4><p>Quare suscipienda quidem bella sunt ob earn causam, ut sine iniuria in pace vivatur, parta autem victoria conservandi ii, qui non crudeles in bello, non immanes fuerunt, ut maiores nostri Tusculanos, Aequos, Volscos, Sabinos, Hernicos in civitatem etiam acceperunt, at Carthaginem et Numantiam funditus sustulerunt; nollem Corinthum, sed credo aliquid secutos, opportunitatem loci maxime, ne posset aliquando ad bellum faciendum locus ipse adhortari. Mea quidem sententia paci, quae nihil habitura sit insidiarum, semper est consulendum. In quo si mihi esset optemperatum, si non optimam, at aliquam rem publicam, quae nunc nulla est, haberemus.</p><p>Et cum iis, quos vi deviceris, consulendum est, turn ii, qui armis positis ad imperatorum fidem confugient, quamvis murum aries percusserit, recipiendi. In quo tantopere apud nostros iustitia culta est, ut ii, qui <span class="pagebreak" id="index.xml-pb-d30e370">[Page p.38]</span> civitates aut nationes devictas bello in fidem recepissent, earum patroni essent more maiorum.</p><p> </p></div><div class="textpart" id="index.xml-body.1_div.1_div.1_div.36"><h4><span class="headingNumber">1.1.36. </span></h4><p>Ac belli quidem aequitas sanctissime fetiali populi Romani iure perscripta est. Ex quo intellegi potest nullum bellum esse iustum, nisi quod aut rebus repetitis geratur aut denuntiatum ante sit et indictum. <span class="strikethrough">Popilius imperator tenebat provinciam, in cuius exercitu Catonis filius tiro militabat. Cum autem Popilio videretur unam dimittere legionem, Catonis quoque filium, qui in eadem legione militabat, dimisit. Sed cum amore pugnandi in exercitu remansisset, Cato ad Popilium scripsit, ut, si eum patitur in exercitu remanere, secundo eum obliget militiae sacramento, quia priore amisso iure cum hostibus pugnare non poterat.Adeo summa erat observatio in bello movendo.</span></p></div><div class="textpart" id="index.xml-body.1_div.1_div.1_div.37"><h4><span class="headingNumber">1.1.37. </span></h4><p>M. quidem Catonis senis est epistula ad M. filium, in qua scribit se audisse eum missum factum esse a consule, cum in Macedonia bello Persico miles esset. Monet igitur, ut caveat, ne proelium ineat; negat enim ius esse, qui miles non sit, cum hoste pugnare.</p><p><span class="">chapter 12</span> Equidem etiam illud animadverto, quod, qui proprio nomine perduellis esset, is hostis vocaretur, lenitate verbi rei tristitiam mitigatam. Hostis enim apud maiores nostros is dicebatur, quem nunc peregrinum <span class="pagebreak" id="index.xml-pb-d30e387">[Page p.40]</span> dicimus. Indicant duodecim tabulae: <span style="font-variant: small-caps">aut status dies cum hoste,</span> itemque: <span style="font-variant: small-caps">adversus hostem aeterna auctoritas.</span> Quid ad hanc mansuetudinem addi potest, eum, quicum bellum geras, tam molli nomine appellare? Quamquam id nomen durius effect iam vetustas; a peregrino enim recessit et proprie in eo, qui arma contra ferret, remansit.</p><p> </p></div><div class="textpart" id="index.xml-body.1_div.1_div.1_div.38"><h4><span class="headingNumber">1.1.38. </span></h4><p>Cum vero de imperio decertatur belloque quaeritur gloria, causas omnino subesse tamen oportet easdem, quas dixi paulo ante iustas causas esse bellorum. Sed ea bella, quibus imperii proposita gloria est, minus acerbe gerenda sunt Ut enim cum civi aliter contendimus, si est inimicus, aliter, si competitor (cum altero certamen honoris et dignitatis est, cum altero capitis et famae), sic cum Celtiberis, cum Cimbris bellum ut cum inimicis gerebatur, uter esset, non uter imperaret, cum Latinis, Sabinis, Samnitibus, Poenis, Pyrrho de imperio dimicabatur. Poeni foedifragi, crudelis Hannibal, reliqui iustiores. Pyrrhi quidem de captivis reddendis illa praeclara: </p><blockquote class="blockquote"><div class="l">Nec mi aurum posco nec mi pretium dederitis,</div> <div class="l">Nec cauponantes bellum, sed belligerantes</div> <div class="l">Ferro, non auro vitam cernamus utrique.</div> <span class="pagebreak" id="index.xml-pb-d30e411">[Page p.42]</span> <div class="l">Vosne velit an me regnare era, quidve ferat Fors,</div> <div class="l">Virtute experiamur. Et hoc simul accipe dictum:</div> <div class="l">Quorum virtuti belli fortuna pepercit,</div> <div class="l">Eorundem libertati me parcere certum est.</div> <div class="l">Dono, ducite, doque volentibus cum magnis dis.</div></blockquote><p>Regalis sane et digna Aeacidarum genere sententia.</p><p> </p></div><div class="textpart" id="index.xml-body.1_div.1_div.1_div.39"><h4><span class="headingNumber">1.1.39. </span></h4><p><span class="">chapter 13</span> Atque etiam si quid singuli temporibus adducti hosti promiserunt, est in eo ipso fides conservanda, ut primo Punico bello Regulus captus a Poenis cum de captivis commutandis Romam missus esset iurassetque se rediturum, primum, ut venit, captivos reddendos in senatu non censuit, deinde, cum retineretur a propinquis et ab amicis, ad supplicium redire maluit quam fidem hosti datam fallere.</p><p> </p></div><div class="textpart" id="index.xml-body.1_div.1_div.1_div.40"><h4><span class="headingNumber">1.1.40. </span></h4><p><span class="strikethrough">Secundo autem Punico bello post Cannensem pugnam quos decem Hannibal Romam astrictos misit iure iurando se redituros esse, nisi de redimendis iis, qui capti erant, impetrassent, eos omnes <span class="pagebreak" id="index.xml-pb-d30e446">[Page p.44]</span> censores, quoad quisquc eorum vixit, qui peierassent, in aerariis reliquerunt nec minus ilium, qui iuris iurandi fraude culpam invenerat. Cum enim Hannibalis permissu exisset de castris, rediit paulo post, quod se oblitum nescio quid diceret; deinde egressus e castris iure iurando se solutum putabat, et erat verbis, re non erat. Semper autem in fide quid senseris, non quid dixeris, cogitandum.</span></p><p><span class="strikethrough">Maximum autem exemplum est iustitiae in hostem a maioribus nostris constitutum, cum a Pyrrho perfuga senatui est pollicitus se venenum regi daturum et cum necaturum, senatus et C. Fabricius perfugam Pyrrho dedidit. Ita ne hostis quidem et potentis et bellum ultro inferentis interitum cum scelere approbavit.</span></p><p> </p></div><div class="textpart" id="index.xml-body.1_div.1_div.1_div.41"><h4><span class="headingNumber">1.1.41. </span></h4><p>Ac de bellicis quidem officiis satis dictum est.</p><p>Meminerimus autem etiam adversus infimos iustitiam esse servandam. Est autem infima condicio et fortuna servorum, quibus non male praecipiunt qui ita iubent uti, ut mercennariis: operam exigendam, iusta praebenda.</p><p>Cum autem duobus modis, id est aut vi aut fraude, fiat iniuria, fraus quasi vulpeculae, vis leonis videtur; utrumque homine alienissimum, sed fraus odio digna <span class="pagebreak" id="index.xml-pb-d30e463">[Page p.46]</span> maiore. Totius autem iniustitiae nulla capitalior quam eorum, qui tum, cum maxime fallunt, id agunt, ut viri boni esse videantur.</p><p>De iustitia satis dictum.</p><p> </p></div><div class="textpart" id="index.xml-body.1_div.1_div.1_div.42"><h4><span class="headingNumber">1.1.42. </span></h4><p><span class="">chapter 14</span> Deinceps, ut erat propositum, de beneficentia ae de liberalitate dicatur, qua quidem nihil est naturae hominis accommodatius, sed habet multas cautiones. Videndum est enim, primum ne obsit benignitas et iis ipsis, quibus benigne videbitur fieri et ceteris, deinde ne maior benignitas sit quam facultates, tum ut pro dignitate cuique tribuatur; id enim est iustitiae fundamentum, ad quam haec referenda sunt omnia. Nam et qui gratificantur cuipiam, quod obsit illi, cui prodesse velle videantur, non benefici neque liberales, sed perniciosi assentatores iudicandi sunt, et qui aliis nocent, ut in alios liberales sint, in eadem sunt iniustitia, ut si in suam rem aliena convertant.</p><p> </p></div><div class="textpart" id="index.xml-body.1_div.1_div.1_div.43"><h4><span class="headingNumber">1.1.43. </span></h4><p>Sunt autem multi, et quidem cupidi splendoris et gloriae, qui eripiunt aliis, quod aliis largiantur, iique arbitrantur se beneficos in suos amicos visum iri, si locupletent eos quacumque ratione. Id autem tantum abest ab officio, ut nihil magis officio possit esse contrarium. Videndum est igitur, ut ea liberalitate utamur, quae prosit amicis, noceat nemini. Quare L. Sullae, C. Caesaris pecuniarum translatio a iustis <span class="pagebreak" id="index.xml-pb-d30e479">[Page p.48]</span> dominis ad alienos non debet liberalis videri; nihil est enim liberale, quod non idem iustum.</p><p> </p></div><div class="textpart" id="index.xml-body.1_div.1_div.1_div.44"><h4><span class="headingNumber">1.1.44. </span></h4><p>Alter locus erat cautionis, ne benignitas maior esset quam facultates, quod, qui benigniores volunt esse, quam res patitur, primum in eo peccant, quod iniuriosi sunt in proximos; quas enim copias his et suppeditari aequius est et relinqui, eas transferunt ad alienos. Inest autem in tali liberalitate cupiditas plerumque rapiendi et auferendi per iniuriam, ut ad largiendum suppetant copiae. Videre etiam licet plerosque non tam natura liberales quam quadam gloria ductos, ut benefici videantur, facere multa, quae proficisci ab ostentatione magis quam a voluntate videantur. Talis autem sinulatio vanitati est coniunctior quam aut liberalitati aut honestati.</p><p> </p></div><div class="textpart" id="index.xml-body.1_div.1_div.1_div.45"><h4><span class="headingNumber">1.1.45. </span></h4><p>Tertium est propositum, ut in beneficentia dilectus esset dignitatis; in quo et mores eius erunt spectandi, in quem beneficium conferetur, et animus erga nos et communitas ac societas vitae et ad nostras utilitates officia ante collata; quae ut concurrant omnia, optabile est; si minus, plures causae maioresque ponderis plus habebunt.</p><p> </p></div><div class="textpart" id="index.xml-body.1_div.1_div.1_div.46"><h4><span class="headingNumber">1.1.46. </span></h4><p><span class="">chapter 15</span> Quoniam autem vivitur non cum perfectis <span class="pagebreak" id="index.xml-pb-d30e499">[Page p.50]</span> hominibus planeque sapientibus, sed cum iis, in quibus praeclare agitur si sunt simulacra virtutis, etiam hoc intellegendum puto, neminem omnino esse neglegendum, in quo aliqua significatio virtutis appareat, colendum autem esse ita quemque maxime, ut quisque maxime virtutibus his lenioribus erit ornatus, modestia, temperantia, hac ipsa, de qua multa iam dicta sunt, iustitia. Nam fortis animus et magnus in homine non perfecto nec sapiente ferventior plerumque est, illae virtutes bonum virum videntur potius attingere.</p><p>Atque haec in moribus.</p><p> </p></div><div class="textpart" id="index.xml-body.1_div.1_div.1_div.47"><h4><span class="headingNumber">1.1.47. </span></h4><p>De benivolentia autem, quam quisque habeat erga nos, primum illud est in officio, ut ei plurimum tribuamus, a quo plurimum diligamur, sed benivolentiam non adulescentulorum more ardore quodam amoris, sed stabilitate potius et constantia iudicemus. Sin erunt merita, ut non ineunda, sed referenda sit gratia, maior quaedam cura adhibenda est; nullum enim officium referenda gratia magis necessarium est.</p><p> </p></div><div class="textpart" id="index.xml-body.1_div.1_div.1_div.48"><h4><span class="headingNumber">1.1.48. </span></h4><p>Quodsi ea, quae utenda acceperis, maiore mensura, si modo possis, iubet reddere Hesiodus, quidnam beneficio provocati facere debemus? an imitari agros fertiles, qui multo plus efferunt quam acceperunt? Etenim si in eos, quos speramus nobis profuturos, non dubitamus officia conferre, quales in eos esse debemus, qui iam profuerunt? Nam cum duo genera <span class="pagebreak" id="index.xml-pb-d30e513">[Page p.52]</span> liberalitatis sint, unum dandi beneficii, alterum reddendi, demus necne, in nostra potestate est, non reddere viro bono non licet, modo id facere possit sine iniuria.</p><p> </p></div><div class="textpart" id="index.xml-body.1_div.1_div.1_div.49"><h4><span class="headingNumber">1.1.49. </span></h4><p>Acceptorum autem beneficiorum sunt dilectus habendi, nec dubium, quin maximo cuique plurimum debeatur. In quo tamen in primis, quo quisque animo, studio, benivolentia fecerit, ponderandum est. Multi enim faciunt multa temeritate quadam sine iudicio vel morbo in omnes vel repentino quodam quasi vento impetu animi incitati; quae beneficia aeque magna non sunt habenda atque ea, quae iudicio, considerate constanterque delata sunt.</p><p>Sed in collocando beneficio et in referenda gratia, si cetera paria sunt, hoc maxime officii est, ut quisque maxime opis indigeat, ita ei potissimum opitulari; quod contra fit a plerisque; a quo enim plurimum sperant, etiamsi ille iis non eget, tamen ei potissimum inserviunt.</p><p> </p></div><div class="textpart" id="index.xml-body.1_div.1_div.1_div.50"><h4><span class="headingNumber">1.1.50. </span></h4><p><span class="">chapter 16</span> Optime autem societas hominum coniunctioque servabitur, si, ut quisque erit coniunctissimus, ita in eum benignitatis plurimum conferetur.</p><p>Sed, quae naturae principia sint communitatis et societatis humanae, repetendum videtur altius; est enim primum, quod cernitur in universi generis humani societate. Eius autem vinculum est ratio et <span class="pagebreak" id="index.xml-pb-d30e531">[Page p.54]</span> oratio, quae docendo, discendo, communicando, disceptando, iudicando conciliat inter se homines coniungitque naturali quadam societate; neque ulla re longius absumus a natura ferarum, in quibus inesse fortitudinem saepe dicimus, ut in equis, in leonibus, iustitiam, aequitatem, bonitatem non dicimus; sunt enim rationis et orationis expertes.</p><p> </p></div><div class="textpart" id="index.xml-body.1_div.1_div.1_div.51"><h4><span class="headingNumber">1.1.51. </span></h4><p>Ac latissime quidem patens hominibus inter ipsos, omnibus inter omnes societas haec est; in qua omnium rerum, quas ad communem hominum usum natura genuit, est servanda communitas, ut, quae discripta sunt legibus et iure civili, haec ita teneantur, ut sit constitutum legibus ipsis, cetera sic observentur, ut in Graecorum proverbio est, amicorum esse communia omnia. Omnium autem communia hominum videntur ea, quae sunt generis eius, quod ab Ennio positum in una re transferri in permultas potest: </p><blockquote class="blockquote"><div class="l">Homó, qui erranti cómiter monstrát viam,</div> <div class="l">Quasi lúmen de suo lúmine accendát, facit.</div> <div class="l">Nihiló minus ipsi lúcet, cum illi accénderit.</div></blockquote><p> Una ex re satis praecipit, ut, quicquid sine detrimento commodari possit, id tribuatur vel ignoto;</p></div><div class="textpart" id="index.xml-body.1_div.1_div.1_div.52"><h4><span class="headingNumber">1.1.52. </span></h4><p>ex quo sunt illa communia: non prohibere aqua profluente, pati ab igne ignem capere, si qui velit, consilium <span class="pagebreak" id="index.xml-pb-d30e553">[Page p.56]</span> fidele deliberanti dare, quae sunt iis utilia, qui accipiunt, danti non molesta. Quare et his utendum est et semper aliquid ad communem utilitatem afferendum. Sed quoniam copiae parvae singulorum sunt, eorum autem, qui his egeant, infinita est multitudo, vulgaris liberalitas referenda est ad illum Ennii finem: <span class="quote">‘Nihilo minus ipsi lucet,’</span> ut facultas sit, qua in nostros simus liberales.</p><p> </p></div><div class="textpart" id="index.xml-body.1_div.1_div.1_div.53"><h4><span class="headingNumber">1.1.53. </span></h4><p><span class="">chapter 17</span> Gradus autem plures sunt societatis hominum. Ut enim ab illa infinita discedatur, propior est eiusdem gentis, nationis, linguae, qua maxime homines coniunguntur; interius etiam est eiusdem esse civitatis; multa enim sunt civibus inter se communia, forum, fana, porticus, viae, leges, iura: iudicia, suffragia, consuetudines praeterea et familiaritates multisque cum multis res rationesque contractae.</p><p>Artior vero colligatio est societatis propinquorum; ab illa enim immensa societate humani generis in exiguum angustumque concluditur. </p></div><div class="textpart" id="index.xml-body.1_div.1_div.1_div.54"><h4><span class="headingNumber">1.1.54. </span></h4><p>Nam cum sit hoc natura commune animantium, ut habeant libidinem procreandi, prima societas in ipso coniugio est, proxima in liberis, deinde una domus, communia omnia; id autem est principium urbis et quasi seminarium rei publicae. Sequuntur fratrum coniunctiones, post consobrinorum sobrinorumque, qui cum una domo iam capi non possint, in alias domos tamquam <span class="pagebreak" id="index.xml-pb-d30e570">[Page p.58]</span> in colonias exeunt. Sequuntur conubia et affinitates, ex quibus etiam plures propinqui; quae propagatio et suboles origo est rerum publicarum. Sanguinis autem coniunctio et benivolentia devincit homines <span class="italics">et</span> caritate;</p></div><div class="textpart" id="index.xml-body.1_div.1_div.1_div.55"><h4><span class="headingNumber">1.1.55. </span></h4><p>magnum est enim eadem habere monumenta maiorum, eisdem uti sacris, sepulcra habere communia.</p><p>Sed omnium societatum nulla praestantior est, nulla firmior, quam cum viri boni moribus similes sunt familiaritate coniuncti; illud enim honestum quod saepe dicimus, etiam si in alio cernimus, <span class="strikethrough">tamen</span> nos movet atque illi, in quo id inesse videtur, amicos facit.</p></div><div class="textpart" id="index.xml-body.1_div.1_div.1_div.56"><h4><span class="headingNumber">1.1.56. </span></h4><p>Et quamquam omnis virtus nos ad se allicit facitque, ut eos diligamus, in quibus ipsa inesse videatur, tamen iustitia et liberalitas id maxime efficit. Nihil autem est amabilius nec copulatius quam morum similitudo bonorum; in quibus enim eadem studia sunt, eaedem voluntates, in iis fit ut aeque quisque altero delectetur ac se ipso, efficiturque id, quod Pythagoras vult in amicitia, ut unus fiat ex pluribus.</p><p>Magna etiam illa communitas est, quae conficitur ex beneficiis ultro et citro datis acceptis, quae et mutua et grata dum sunt, inter quos ea sunt, firma devinciuntur societate.</p><p> </p></div><div class="textpart" id="index.xml-body.1_div.1_div.1_div.57"><h4><span class="headingNumber">1.1.57. </span></h4><p>Sed cum omnia ratione animoque lustraris, omnium societatum nulla est gravior, nulla carior quam ea, quae cum re publica est uni cuique nostrum. Cari <span class="pagebreak" id="index.xml-pb-d30e594">[Page p.60]</span> sunt parentes, cari liberi, propinqui, familiars, sed omnes omnium caritates patria una complexa est, pro qua quis bonus dubitet mortem oppetere, si ei sit profuturus? Quo est detestabilior istorum immanitas, qui lacerarunt omni scelere patriam et in ea funditus delenda occupati et sunt et fuerunt.</p><p> </p></div><div class="textpart" id="index.xml-body.1_div.1_div.1_div.58"><h4><span class="headingNumber">1.1.58. </span></h4><p>Sed si contentio quaedam et comparatio fiat, quibus plurimum tribuendum sit officii, principes sint patria et parentes, quorum beneficiis maximis obligati sumus,proximi liberi totaque domus, quae spectat in nos solos neque aliud ullum potest habere perfugium, deinceps bene convenientes propinqui, quibuscum communis etiam fortuna plerumque est.</p><p>Quam ob rem necessaria praesidia vitae debentur iis maxime, quos ante dixi, vita autem victusque communis, consilia, sermones, cohortationes, consolationes, interdum etiam obiurgationes in amicitiis vigent maxime, estque ea iucundissima amicitia, quam similitudo morum coniugavit.</p><p> </p></div><div class="textpart" id="index.xml-body.1_div.1_div.1_div.59"><h4><span class="headingNumber">1.1.59. </span></h4><p><span class="">chapter 18</span> Sed in his omnibus officiis tribuendis videndum erit, quid cuique maxime necesse sit, et quid quisque vel sine nobis aut possit consequi aut non possit. Ita non iidem erunt necessitudinum gradus, qui temporum; suntque officia, quae aliis magis quam aliis debeantur; ut vicinum citius adiuveris in fructibus percipiendis quam aut fratrem aut <span class="pagebreak" id="index.xml-pb-d30e610">[Page p.62]</span> familiarem, at, si lis in iudicio sit, propinquum potius et amicum quam vicinum defenderis. Haec igitur et talia circumspicienda sunt in omni officio <span class="strikethrough">et consuetudo exercitatioque capienda</span>, ut boni ratiocinatores officiorum esse possimus et addendo deducendoque videre, quae reliqui summa fiat, ex quo, quantum cuique debeatur, intellegas.</p><p> </p></div><div class="textpart" id="index.xml-body.1_div.1_div.1_div.60"><h4><span class="headingNumber">1.1.60. </span></h4><p>Sed ut nec medici nec imperatores nec oratores, quamvis artis praecepta perceperint, quicquam magna laude dignum sine usu et exercitatione consequi possunt, sic officii conservandi praecepta traduntur illa quidem, ut facimus ipsi, sed rei magnitude usum quoque exercitationemque desiderat.</p><p>Atque ab iis rebus, quae sunt in iure societatis humanae, quem ad modum ducatur honestum, ex quo aptum est officium, satis fere diximus.</p><p> </p></div><div class="textpart" id="index.xml-body.1_div.1_div.1_div.61"><h4><span class="headingNumber">1.1.61. </span></h4><p>Intelligendum autem est, cum proposita sint genera quattuor, e quibus honestas officiumque manaret, splendidissimum videri, quod animo magno elatoque humanasque res despiciente factum sit. Itaque in probris maxime in promptu est si quid tale dici potest: </p><blockquote class="blockquote"><div class="l">Vós enim, iuvenes, ánimum geritis múliebrem,</div> <div class="l"><span class="quote">‘ílla’</span> virgo <span class="quote">‘viri’</span></div></blockquote><p> et si quid eius modi: </p><blockquote class="blockquote"><div class="l">Salmácida, spolia sÍne sudore et sánguine.</div></blockquote><p> <span class="pagebreak" id="index.xml-pb-d30e648">[Page p.64]</span> Contraque in laudibus, quae magno animo et fortiter excellenterque gesta sunt, ea nescio quo modo quasi pleniore ore laudamus. Hinc rhetorum campus de Marathone, Salamine, Plataeis, Thermopylis, Leuctris, hine noster Cocles, hinc Decii, hinc Cn. et P. Scipiones, hinc M. Marcellus, innumerabiles alii, maximeque ipse populus Romanus animi magnitudine excellit. Declaratur autem studium bellicae gloriae, quod statuas quoque videmus ornatu fere militari.</p><p> </p></div><div class="textpart" id="index.xml-body.1_div.1_div.1_div.62"><h4><span class="headingNumber">1.1.62. </span></h4><p><span class="">chapter 19</span> Sed ea animi elatio, quae cernitur in periculis et laboribus, si iustitia vacat pugnatque non pro salute communi, sed pro suis commodis, in vitio est; non modo enim id virtutis non est, sed est potius immanitatis omnem humanitatem repellentis. Itaque probe definitur a Stoicis fortitudo, cum eam virtutem esse dicunt propugnantem pro aequitate. Quocirca nemo, qui fortitudinis gloriam consecutus est insidiis et malitia, laudem est adeptus; nihil enim honestum esse potest, quod iustitia vacat.</p><p> </p></div><div class="textpart" id="index.xml-body.1_div.1_div.1_div.63"><h4><span class="headingNumber">1.1.63. </span></h4><p>Praeclarum igitur illud Platonis: <span class="quote">‘Non,’</span> inquit, <span class="quote">‘solum scientia, quae est remota ab iustitia, calliditas potius quam sapientia est appellanda, verum etiam animus paratus ad periculum, si sua cupiditate, non utilitate communi impellitur, audaciae potius nomen habeat quam fortitudinis.’</span> Itaque viros fortes et magnanimnos eosdem bonos et simplices, veritatis amicos minimeque fallaces esse volumus; quae sunt ex media laude iustitiae.</p><div class="pagebreak" id="index.xml-pb-d30e668">[Page p.66]</div><p> </p></div><div class="textpart" id="index.xml-body.1_div.1_div.1_div.64"><h4><span class="headingNumber">1.1.64. </span></h4><p>Sed illud odiosum est, quod in hac elatione et magnitudine animi facillime pertinacia et nimia cupiditas principatus innascitur. Ut enim apud Platonem est, omnem morem Lacedaemoniorum inflammatum esse cupiditate vincendi, sic, ut quisque animi magnitudine maxime excellet, ita maxime vult princeps omnium vel potius solus esse. Difficile autem est, cum praestare omnibus concupieris, servare aequitatem, quae est iustitiae maxime propria. Ex quo fit, ut neque disceptatione vinci se nec ullo publico ac legitimo iure patiantur, exsistuntque in re publica plerumque largitores et factiosi, ut opes quam maximas consequantur et sint vi potius superiores quam iustitia pares. Sed quo difficilius, hoc praeclarius; nullum enim est tempus, quod iustitia vacare debeat.</p><p> </p></div><div class="textpart" id="index.xml-body.1_div.1_div.1_div.65"><h4><span class="headingNumber">1.1.65. </span></h4><p>Fortes igitur et magnanimi sunt habendi, non qui faciunt, sed qui propulsant iniuriam. Vera autem et sapiens animi magnitudo honestum illud, quod maxime natura sequitur, in factis positum, non in gloria iudicat principemque se esse mavult quam videri; etenim qui ex errore imperitae multitudinis pendet, hic in magnis viris non est habendus. Facillime autem ad res iniustas impellitur, ut quisque altissimo animo est, gloriae cupiditate; qui locus est sane lubricus, quod vix invenitur, qui laboribus susceptis periculisque aditis non quasi mercedem rerum gestarum desideret gloriam.</p><div class="pagebreak" id="index.xml-pb-d30e679">[Page p.68]</div><p> </p></div><div class="textpart" id="index.xml-body.1_div.1_div.1_div.66"><h4><span class="headingNumber">1.1.66. </span></h4><p><span class="">chapter 20</span> Omnino fortis animus et magnus duabus rebus maxime cernitur, quarum una in rerum externarum despicientia ponitur, cum persuasum est nihil hominem, nisi quod honestum decorumque sit, aut admirari aut optare aut expetere oportere nullique neque homini neque perturbationi animi nec fortunae succumbere. Altera est res, ut, cum ita sis affectus animo, ut supra dixi, res geras magnas illas quidem et maxime utiles, sed <span class="strikethrough">ut</span> vehementer arduas plenasque laborum et periculorum cum vitae, tum multarum rerum, quae ad vitam pertinent.</p><p> </p></div><div class="textpart" id="index.xml-body.1_div.1_div.1_div.67"><h4><span class="headingNumber">1.1.67. </span></h4><p>Harum rerum duarum splendor omnis, amplitudo, addo etiam utilitatem, in posteriore est, causa autem et ratio efficiens magnos viros in priore; in eo est enim illud, quod excellentes animos et humana contemnentes facit. Id autem ipsum cernitur in duobus, si et solum id, quod honestum sit, bonum iudices et ab omni animi perturbatione liber sis. Nam et ea. quae eximia plerisque et praeclara videntur, parva ducere eaque ratione stabili firmaque contemnere fortis animi magnique ducendum est, et ea, quae videntur acerba, quae multa et varia in hominum vita fortunaque versantur, ita ferre, ut nihil a statu naturae discedas, nihil a dignitate sapientis, robusti animi est magnaeque constantiae. </p></div><div class="textpart" id="index.xml-body.1_div.1_div.1_div.68"><h4><span class="headingNumber">1.1.68. </span></h4><p>Non est autem consentaneum, qui metu non frangatur, eum frangi cupiditate nec, qui invictum se a labore praestiterit, vinci a voluptate. Quam ob rem et haec vitanda <span class="pagebreak" id="index.xml-pb-d30e699">[Page p.70]</span> et pecuniae figienda cupiditas; nihil enim est tam angusti animi tamque parvi quam amare divitias, nihil honestius magnificentiusque quam pecuniam contemnere, si non habeas, si habeas, ad beneficentiam liberalitatemque conferre.</p><p>Cavenda etiam est gloriae cupiditas, ut supra dixi; eripit enim libertatem, pro qua magnanimis viris omnis debet esse contentio. Nee vero imperia expetenda ac potius aut non accipienda interdum aut deponenda non numquam.</p><p> </p></div><div class="textpart" id="index.xml-body.1_div.1_div.1_div.69"><h4><span class="headingNumber">1.1.69. </span></h4><p>Vacandum autem omni est animi perturbatione, cum cupiditate et metu, tum etiam aegritudine et voluptate nimia et iracundia, ut tranquillitas animi et securitas adsit, quae affert cum constantiam, turn etiam dignitatem. Multi autem et sunt et fuerunt, qui eam, quam dico, tranquillitatem expetentes a negotiis publicis se removerint ad otiumque perfugerint; in his et nobilissimi philosophi longeque principes et quidam homines severi et graves nec populi nec principum mores ferre potuerunt, vixeruntque non nulli in agris delectati re sua familiari. </p></div><div class="textpart" id="index.xml-body.1_div.1_div.1_div.70"><h4><span class="headingNumber">1.1.70. </span></h4><p>His idem propositum fuit, quod regibus, ut ne qua re egerent, ne cui parerent, libertate uterentur, cuius proprium est sic vivere, ut velis.</p><p><span class="">chapter 21</span> Quare cum hoc commune sit potentiae cupidorum cum iis, quos dixi, otiosis, alteri se <span class="pagebreak" id="index.xml-pb-d30e715">[Page p.72]</span> adipisci id posse arbitrantur, si opes magnas habeant, alteri, si contenti sint et suo et parvo. In quo neutrorum omnino contemnenda sententia est, sed et facilior et tutior et minus aliis gravis aut molesta vita est otiosorum, fructuosior autem hominum generi et ad claritatem amplitudinemque aptior eorum, qui se ad rem publicam et ad magnas res gerendas accommodaverunt.</p><p> </p></div><div class="textpart" id="index.xml-body.1_div.1_div.1_div.71"><h4><span class="headingNumber">1.1.71. </span></h4><p>Quapropter et iis forsitan concedendum sit rem publicam non capessentibus, qui excellenti ingenio doctrinae sese dediderunt, et iis, qui aut valetudinis imbecillitate aut aliqua graviore causa impediti a re publica recesserunt, cum eius administrandae potestatem aliis laudemque concederent. Quibus autem talis nulla sit causa, si despicere se dicant ea, quae plerique mirentur, imperia et magistratus, iis non modo non laudi, verum etiam vitio dandum puto; quorum iudicium in eo, quod gloriam contemnant et pro nihilo putent, difficile factu est non probare; sed videntur labores et molestias, tum offensionum et repulsarum quasi quandam ignominiam timere et infamiam. Sunt enim, qui in rebus contrariis parum sibi constent, voluptatem severissime contemnant, in dolore sint molliores, gloriam neglegant, frangantur infamia, atque ea quidem non satis constanter.</p><p> </p></div><div class="textpart" id="index.xml-body.1_div.1_div.1_div.72"><h4><span class="headingNumber">1.1.72. </span></h4><p>Sed iis, qui habent a natura adiumenta rerum gerendarum, abiecta omni cunctatione adipiscendi <span class="pagebreak" id="index.xml-pb-d30e727">[Page p.74]</span> magistratus et gerenda res publica est; nec enim aliter aut regi civitas aut declarari animi magnitudo potest. Capessentibus autem rem publicam nihilo minus quam philosophis, haud scio an magis etiam et magnificentia et despicientia adhibenda est rerum humanarum, quam saepe dico, et tranquillitas animi atque securitas, siquidem nec anxii futuri sunt et cum gravitate constantiaque victuri.</p></div><div class="textpart" id="index.xml-body.1_div.1_div.1_div.73"><h4><span class="headingNumber">1.1.73. </span></h4><p>Quae faciliora sunt philosophis, quo minus multa patent in eorum vita, quae fortuna feriat, et quo minus multis rebus egent, et quia, si quid adversi eveniat, tam graviter cadere non possunt. Quocirca non sine causa maiores motus animorum concitantur maioraque studia efficiendi rem publicam gerentibus quam quietis, quo magis iis et magnitudo est animi adhibenda et vacuitas ab angoribus.</p><p>Ad rem gerendam autem qui accedit, caveat, ne id modo consideret, quam illa res honesta sit, sed etiam ut habeat efficiendi facultatem; in quo ipso considerandum est, ne aut temere desperet propter ignaviam aut nimis confidat propter cupiditatem. In omnibus autem negotiis, prius quam aggrediare, adhibenda est praeparatio diligens.</p><p> </p></div><div class="textpart" id="index.xml-body.1_div.1_div.1_div.74"><h4><span class="headingNumber">1.1.74. </span></h4><p><span class="">chapter 22</span> Sed cum plerique arbitrentur res bellicas maiores esse quam urbanas, minuenda est haec opinio. Multi enim bella saepe quaesiverunt propter gloriae cupiditatem, atque id in magnis animis ingeniisque plerumque contingit, eoque magis, si sunt ad rem militarem apti et cupidi bellorum <span class="pagebreak" id="index.xml-pb-d30e741">[Page p.76]</span> gerendorum; vere autem si volumus iudicare, multae res exstiterunt urbanae maiores clarioresque quam bellicae.</p><p> </p></div><div class="textpart" id="index.xml-body.1_div.1_div.1_div.75"><h4><span class="headingNumber">1.1.75. </span></h4><p>Quamvis enim Themistocles iure laudetur et sit eius nomen quam Solonis illustrius citcturque Salamis clarissimae testis victoriae, quae anteponatur consilio Solonis ei, quo primum constituit Areopagitas, non minus praeclarum hoc quam illud iudicandum est; illud enim semel profuit, hoc semper proderit civitati; hoc consilio leges Atheniensium, hoc maiorum instituta servantur; et Themistocles quidem nihil dixerit, in quo ipse Areopagum adiuverit, at ille vere a se adiutum Themistoclem; est enim bellum gestum consilio senatus eius, qui a Solone erat constitutus.</p><p> </p></div><div class="textpart" id="index.xml-body.1_div.1_div.1_div.76"><h4><span class="headingNumber">1.1.76. </span></h4><p>Licet eadem de Pausania Lysandroque dicere, quorum rebus gestis quamquam imperium Lacedaemoniis partum putatur, tamen ne minima quidem ex parte Lycurgi legibus et disciplinae confercndi sunt; quin etiam ob has ipsas causas et parentiores habuerunt exercitus et fortiores. Mihi quidem neque pueris nobis M. Scaurus C. Mario neque, cum versaremur in re publica, Q. Catulus Cn. Pompeio cedere videbatur; parvi enim sunt foris arma, nisi est consilium domi; nec plus Africanus, singularis <span class="pagebreak" id="index.xml-pb-d30e753">[Page p.78]</span> et vir et imperator, in exscindenda Numantia rei publicae profuit quam eodem tempore P. Nasica privatus, cum Ti. Gracchum interemit; quamquam haec quidem res non solum ex domestica est ratione (attingit etiam bellicam, quoniam vi manuque confecta est), sed tamen id ipsum est gestum consilio urbano sine exercitu.</p><p> </p></div><div class="textpart" id="index.xml-body.1_div.1_div.1_div.77"><h4><span class="headingNumber">1.1.77. </span></h4><p>Illud autem optimum est, in quod invadi solere ab improbis et invidis audio: <span class="blockquote"><span style="display:block" class="quote blockquote"><span style="display:block" class="l div">Cedant arma togae, concedat laurea laudi.</span></span></span> Ut enim alios omittam, nobis rem publicam gubernantibus nonne togae arma cesserunt? neque enim periculum in re publica fuit gravius umquam nec maius otium. Ita consiliis diligentiaque nostra celeriter de manibus audacissimorum civium delapsa arma ipsa ceciderunt.</p></div><div class="textpart" id="index.xml-body.1_div.1_div.1_div.78"><h4><span class="headingNumber">1.1.78. </span></h4><p>Quae res igitur gesta umquam in bello tanta? qui triumphus conferendus? licet enim mihi, M. fill, apud te gloriari, ad quem et hereditas huius gloriae et factorum imitatio pertinet. Mihi quidem certe vir abundans bellicis laudibus, Cn. Pompeius, multis audientibus hoc tribuit, ut diceret frustra se triumphum tertium deportaturum fuisse, nisi meo in rem publicam beneficio, ubi triumpharet, esset habiturus.</p><p>Sunt igitur domesticae fortitudines non inferiores <span class="pagebreak" id="index.xml-pb-d30e775">[Page p.80]</span> militaribus; in quibus plus etiam quam in his operae studiique ponendum est.</p><p> </p></div><div class="textpart" id="index.xml-body.1_div.1_div.1_div.79"><h4><span class="headingNumber">1.1.79. </span></h4><p><span class="">chapter 23</span> Omnino illud honestum, quod ex animo excelso magnificoque quaerimus, animi efficitur, non corporis viribus. Exercendum tamen corpus et ita afficiendum est, ut oboedire consilio rationique possit in exsequendis negotiis et in labore tolerando. Honestum autem id, quod exquirimus, totum est positum in animi cura et cogitatione; in quo non minorem utilitatem afferunt, qui togati rei publicae praesunt, quam qui bellum gerunt. Itaque eorum consilio saepe aut non suscepta aut confecta bella sunt, non numquam etiam illata, ut M. Catonis bellum tertium Punicum, in quo etiam mortui valuit auctoritas.</p></div><div class="textpart" id="index.xml-body.1_div.1_div.1_div.80"><h4><span class="headingNumber">1.1.80. </span></h4><p>Quare expetenda quidem magis est decernendi ratio quam decertandi fortitudo, sed cavendum, ne id bellandi magis fuga quam utilitatis ratione faciamus. Bellum autem ita suscipiatur, ut nihil aliud nisi pax quaesita videatur.</p><p>Fortis vero animi et constantis est non perturbari in rebus asperis nec tumultuantem de gradu deici, ut dicitur, sed praesenti animo uti et consilio nec a ratione discedere.</p><p> </p></div><div class="textpart" id="index.xml-body.1_div.1_div.1_div.81"><h4><span class="headingNumber">1.1.81. </span></h4><p>Quamquam hoc animi, illud etiam ingenii magni est, praecipere cogitatione futura et aliquanto ante <span class="pagebreak" id="index.xml-pb-d30e794">[Page p.82]</span> constituere, quid accidere possit in utramque partem, et quid agendum sit, cum quid evenerit, nec committere, ut aliquando dicendum sit: <span class="quote">‘Non putaram.’</span></p><p>Haec sunt opera magni animi et excelsi et prudentia consilioque fidentis; temere autem in acie versari et manu cum hoste confligere immane quiddam et beluarum simile est; sed cum tempus necessitasque postulat, decertandum manu est et mors servituti turpitudinique anteponenda.</p><p> </p></div><div class="textpart" id="index.xml-body.1_div.1_div.1_div.82"><h4><span class="headingNumber">1.1.82. </span></h4><p><span class="">chapter 24</span> De evertendis autem diripiendisque urbibus valde considerandum est ne quid temere, ne quid crudeliter. Idque est magni viri, rebus agitatis punire sontes, multitudinem conservare, in omni fortuna recta atque honesta retinere. Ut enim sunt, quem ad modum supra dixi, qui urbanis rebus bellicas anteponant, sic reperias multos, quibus periculosa et calida consilia quietis et cogitatis splendidiora et maiora videantur.</p><p> </p></div><div class="textpart" id="index.xml-body.1_div.1_div.1_div.83"><h4><span class="headingNumber">1.1.83. </span></h4><p>Numquam omnino periculi fuga committendum est, ut imbelles timidique videamur, sed fugiendum illud etiam, ne offeramus nos periculis sine causa, quo esse nihil potest stultius. Quapropter in adeundis periculis consuetudo imitanda medicorum est, qui leviter aegrotantes leniter curant, gravioribus autem morbis periculosas curationes et ancipites adhibere coguntur. Quare in tranquillo tempestatem adversam <span class="pagebreak" id="index.xml-pb-d30e813">[Page p.84]</span> optare dementis est, subvenire autem tempestati quavis ratione sapientis, eoque magis, si plus adipiscare re explicata boni quam addubitata mali.</p><p>Periculosae autem rerum actiones partim iis sunt, qui eas suscipiunt, partim rei publicae. Itemque alii de vita, alii de gloria et benivolentia civium in discrimen vocantur. Promptiores igitur debemus esse ad nostra pericula quam ad communia dimicareque paratius de honore et gloria quam de ceteris commodis.</p><p> </p></div><div class="textpart" id="index.xml-body.1_div.1_div.1_div.84"><h4><span class="headingNumber">1.1.84. </span></h4><p>Inventi autem multi sunt, qui non modo pecuniam, sed etiam vitam profundere pro patria parati essent, iidem gloriae iacturam ne minimam quidem facere vellent, ne re publica quidem postulante; ut Callicratidas, qui, cum Lacedaemoniorum dux fuisset Peloponnesiaco bello multaque fecisset egregie, vertit ad extremum omnia, cum consilio non paruit eorum, qui classem ab Arginusis removendam nec cum Atheniensibus dimicandum putabant; quibus ille respondit Lacedaemonios classe illa amissa aliam parare posse, se fugere sine suo dedecore non posse. Atque haec quidem Lacedaemoniis plaga mediocris, illa pestifera, qua, cum Cleombrotus invidiam timens temere cum Epaminonda conflixisset, Lacedaemoniorum opes corruerunt.</p><div class="pagebreak" id="index.xml-pb-d30e822">[Page p.86]</div><p>Quanto Q. Maximus melius! de quo Ennius: </p><blockquote class="blockquote"><div class="l">Unus homo nobis cunctando restituit rem.</div> <div class="l">Noenum rumores ponebat ante salutem.</div> <div class="l">Ergo postque magisque viri nunc gloria claret.</div></blockquote><p>Quod genus peccandi vitandum est etiam in rebus urbanis. Sunt enim, qui, quod sentiunt, etsi optimum sit, tamen invidiae metu non audeant dicere.</p><p> </p></div><div class="textpart" id="index.xml-body.1_div.1_div.1_div.85"><h4><span class="headingNumber">1.1.85. </span></h4><p><span class="">chapter 25</span> Omnino qui rei publicae praefuturi sunt, duo Platonis praecepta teneant, unum, ut utilitatem civium sic tueantur, ut, quaecumque agunt, ad eam referant obliti commodorum suorum, alterum, ut totum corpus rei publicae curent, ne, dum partem aliquam tuentur, reliquas deserant. Ut enim tutela, sic procuratio rei publicae ad eorum utilitatem, qui commissi sunt, non ad eorum, quibus commissa est, gerenda est. Qui autem parti civium consulunt, partem neglegunt, rem perniciosissimam in civitatem inducunt, seditionem atque discordiam; ex quo evenit, ut alii populares, alii studiosi optimi cuiusque videantur, pauci universorum.</p><p> </p></div><div class="textpart" id="index.xml-body.1_div.1_div.1_div.86"><h4><span class="headingNumber">1.1.86. </span></h4><p>Hinc apud Atheniensis magnae discordiae, in nostra re publica non solum seditiones, sed etiam pestifera bella civilia; quae gravis et fortis civis et <span class="pagebreak" id="index.xml-pb-d30e851">[Page p.88]</span> in re publica dignus principatu fugiet atque oderit tradetque se totum rei publicae neque opes aut potentiam consectabitur totamque eam sic tuebitur, ut omnibus consulat; nec vero criminibus falsis in odium aut invidiam quemquam vocabit omninoque ita iustitiae honestatique adhaerescet, ut, dum ea conservet, quamvis graviter offendat mortemque oppetat potius quam deserat illa, quae dixi.</p><p> </p></div><div class="textpart" id="index.xml-body.1_div.1_div.1_div.87"><h4><span class="headingNumber">1.1.87. </span></h4><p>Miserrima omnino est ambitio honorumque contentio, de qua praeclare apud eundem est Platonem, <span class="quote">‘similiter facere eos, qui inter se contenderent, uter potius rem publicam administraret, ut si nautae certarent, quis eorum potissimum gubernaret.’</span> Idemque praecipit, ut <span class="quote">‘eos adversaries existimemus, qui arma contra ferant, non eos, qui suo iudicio tueri rem publicam velint,’</span> qualis fuit inter P. Africanum et Q. Metellum sine acerbitate dissensio.</p><p> </p></div><div class="textpart" id="index.xml-body.1_div.1_div.1_div.88"><h4><span class="headingNumber">1.1.88. </span></h4><p>Nec vero audiendi, qui graviter inimicis irascendum putabunt idque magnanimi et fortis viri esse censebunt; nihil enim laudabilius, nihil magno et praeclaro viro dignius placabilitate atque clementia. In liberis vero populis et in iuris aequabilitate exercenda <span class="pagebreak" id="index.xml-pb-d30e870">[Page p.90]</span> etiam est facilitas et altitudo animi, quae dicitur, ne, si irascamur aut intempestive accedentibus aut impudenter rogantibus, in morositatem inutilem et odiosam incidamus. Et tamen ita probanda est mansuetudo atque dementia, ut adhibeatur rei publicae causa severitas, sine qua administrari civitas non potest. Omnis autem et animadversio et castigatio contumelia vacare debet neque ad eius, qui punitur aliquem aut verbis castigat, sed ad rei publicae utilitatem referri.</p><p> </p></div><div class="textpart" id="index.xml-body.1_div.1_div.1_div.89"><h4><span class="headingNumber">1.1.89. </span></h4><p>Cavendum est etiam, ne maior poena quam culpa sit, et ne isdem de causis alii plectantur, alii ne appellentur quidem. Prohibenda autem maxime est ira in puniendo; numquam enim, iratus qui accedet ad poenam, mediocritatem illam tenebit, quae est inter nimium et parum, quae placet Peripateticis, et recte placet, modo ne laudarent iracundiam et dicerent utiliter a natura datam. Illa vero omnibus in rebus repudianda est optandumque, ut ii, qui praesunt rei publicae, legum similes sint, quae ad puniendum non iracundia, sed aequitate dicuntur.</p><p> </p></div><div class="textpart" id="index.xml-body.1_div.1_div.1_div.90"><h4><span class="headingNumber">1.1.90. </span></h4><p><span class="">chapter 26</span> Atque etiam in rebus prosperis et ad voluntatem nostram fluentibus superbiam magnopere, <span class="pagebreak" id="index.xml-pb-d30e884">[Page p.92]</span> fastidium arrogantiamque fugiamus. Nam ut adversas res, sic secundas immoderate ferre levitatis est, praeclaraque est aequabilitas in omni vita et idem semper vultus eademque frons, ut de Socrate itemque de C. Laelio accepimus. Philippum quidem, Macedonum regem, rebus gestis et gloria superatum a filio, facilitate et humanitate video superiorem fuisse; itaque alter semper magnus, alter saepe turpissimus; ut recte praecipere videantur, qui monent, ut, quanto superiores simus, tanto nos geramus summissius. Panaetius quidem Africanum, auditorem et familiarem suum, solitum ait dicere, <span class="quote">‘ut equos propter crebras contentiones proeliorum ferocitate exsultantes domitoribus tradere soleant, ut iis facilioribus possint uti, sic homines secundis rebus effrenatos sibique praefidentes tamquam in gyrum rationis et doctrinae duci oportere, ut perspicerent rerum humanarum imbecillitatem varietatemque fortunae.’</span></p><p> </p></div><div class="textpart" id="index.xml-body.1_div.1_div.1_div.91"><h4><span class="headingNumber">1.1.91. </span></h4><p>Atque etiam in secundissimis rebus maxime est utendum consilio amicorum iisque maior etiam quam ante tribuenda auctoritas. Isdemque temporibus cavendum est, ne assentatoribus patefaciamus auris neve adulari nos sinamus, in quo falli facile est; tales enim nos esse putamus, ut iure laudemur; ex <span class="pagebreak" id="index.xml-pb-d30e894">[Page p.94]</span> quo nascuntur innumerabilia peccata, cum homines inflati opinionibus turpiter irridentur et in maximis versantur erroribus.</p><p>Sed haec quidem hactenus.</p><p> </p></div><div class="textpart" id="index.xml-body.1_div.1_div.1_div.92"><h4><span class="headingNumber">1.1.92. </span></h4><p>Illud autem sic est iudicandum, maximas geri res et maximi animi ab iis, qui res publicas regant, quod earum administratio latissime pateat ad plurimosque pertineat; esse autem magni animi et fuisse multos etiam in vita otiosa, qui aut investigarent aut conarentur magna quaedam seseque suarum rerum finibus continerent aut interiecti inter philosophos et eos, qui rem publicam administrarent, delectarentur re sua familiari non eam quidem omni ratione exaggerantes neque excludentes ab eius usu suos potiusque et amicis impertientes et rei publicae, si quando usus esset. Quae primum bene parta sit nullo neque turpi quaestu neque odioso, deinde augeatur ratione, diligentia, parsimonia, tum quam plurimis, modo dignis, se utilem praebeat nec libidini potius luxuriaeque quam liberalitati et beneficentiae pareat.</p><p>Haec praescripta servantem licet magnifice, graviter animoseque vivere atque etiam simpliciter, fideliter, ° vere hominum amice.</p><p> </p></div><div class="textpart" id="index.xml-body.1_div.1_div.1_div.93"><h4><span class="headingNumber">1.1.93. </span></h4><p><span class="">chapter 27</span> Sequitur, ut de una reliqua parte honestatis dicendum sit, in qua verecundia et quasi <span class="pagebreak" id="index.xml-pb-d30e912">[Page p.96]</span> quidam ornatus vitae, temperantia et modestia omnisque sedatio perturbationum animi et rerum modus cernitur. Hoc loco continetur id, quod dici Latine decorum potest; Graece enim <span class="foreign" lang="greek">pre/pon</span> dicitur. Huius vis ea est, ut ab honesto non queat separari;</p></div><div class="textpart" id="index.xml-body.1_div.1_div.1_div.94"><h4><span class="headingNumber">1.1.94. </span></h4><p>nam et, quod decet, honestum est et, quod honestum est, decet; qualis autem differentia sit honesti et decori, facilius intellegi quam explanari potest. Quicquid est enim, quod deceat, id tum apparet, cum antegressa est honestas. Itaque non solum in hac parte honestatis, de qua hoc loco disserendum est, sed etiam in tribus superioribus quid deceat apparet. Nam et ratione uti atque oratione prudenter et agere, quod agas, considerate omnique in re quid sit veri videre et tueri decet, contraque falli, errare, labi, decipi tam dedecet quam delirare et mente esse captum; et iusta omnia decora sunt, iniusta contra, ut turpia, sic indecora.</p><p>Similis est ratio fortitudinis. Quod enim viriliter animoque magno fit, id dignum viro et decorum videtur, quod contra, id ut turpe, sic indecorum.</p><p> </p></div><div class="textpart" id="index.xml-body.1_div.1_div.1_div.95"><h4><span class="headingNumber">1.1.95. </span></h4><p>Quare pertinet quidem ad omnem honestatem hoc, quod dico, decorum, et ita pertinet, ut non recondita quadam ratione cernatur, sed sit in promptu. Est enim quiddam, idque intellegitur <span class="pagebreak" id="index.xml-pb-d30e927">[Page p.98]</span> in omni virtute, quod deceat; quod cogitatione magis a virtute potest quam re separari. Ut venustas et pulchritudo corporis secerni non potest a valetudine, sic hoc, de quo loquimur, decorum totum illud quidem est cum virtute confusum, sed mente et cogitatione distinguitur.</p><p> </p></div><div class="textpart" id="index.xml-body.1_div.1_div.1_div.96"><h4><span class="headingNumber">1.1.96. </span></h4><p>Est autem eius discriptio duplex; nam et generale quoddam decorum intellegimus, quod in omni honestate versatur, et aliud huic subiectum, quod pertinet ad singulas partes honestatis. Atque illud superius sic fere definiri solet: decorum id esse, quod consentaneum sithominis excellentiae in eo, in quo natura eius a reliquis animantibus differat. Quae autem pars subiecta generi est, earn sic definiunt, ut id decorum velint esse, quod ita naturae consentaneum sit, ut in eo moderatio et temperantia appareat cum specie quadam liberali.</p><p> </p></div><div class="textpart" id="index.xml-body.1_div.1_div.1_div.97"><h4><span class="headingNumber">1.1.97. </span></h4><p><span class="">chapter 28</span> Haec ita intellegi possumus existimare ex eo decoro, quod poetae sequuntur; de quo alio loco plura dici solent. Sed tum servare illud poë- tas, quod deceat, dicimus, cum id, quod quaque persona dignum est, et fit et dicitur; ut, si Aeacus aut Minos diceret: </p><blockquote class="blockquote"><div class="l">óderint, dum métuant,</div></blockquote><p> aut: </p><blockquote class="blockquote"><div class="l">natís sepulchre ipse ést parens,</div></blockquote><p> <span class="pagebreak" id="index.xml-pb-d30e953">[Page p.100]</span> indecorum videretur, quod eos fuisse iustos accepimus; at Atreo dicente plausus excitantur; est enim digna persona oratio. Sed poëtae, quid quemque deceat, ex persona iudicabunt; nobis autem personam imposuit ipsa natura magna cum excellentia praestantiaque animantium reliquarum.</p><p> </p></div><div class="textpart" id="index.xml-body.1_div.1_div.1_div.98"><h4><span class="headingNumber">1.1.98. </span></h4><p>Quocirca poëtae in magna varietate personarum, etiam vitiosis quid conveniat et quid deceat, videbunt, nobis autem cum a natura constantiae, moderationis, temperantiae, verecundiae partes datae sint, cumque eadem natura doceat non neglegere, quem ad modum nos adversus homines geramus, efficitur, ut et illud, quod ad omnem honestatem pertinet, decorum quam late fusum sit, appareat et hoc, quod spectatur in uno quoque genere virtutis. Ut enim pulchritudo corporis apta compositione membrorum movet oculos et delectat hoc ipso, quod inter se omnes partes cum quodam lepore consentiunt, sic hoc decorum, quod elucet in vita, movet approbationem eorum, quibuscum vivitur, ordine et constantia et moderatione dictorum omnium atque factorum.</p><p> </p></div><div class="textpart" id="index.xml-body.1_div.1_div.1_div.99"><h4><span class="headingNumber">1.1.99. </span></h4><p>Adhibenda est igitur quaedam reverentia adversus homines et optimi cuiusque et reliquorum. Nam neglegere, quid de se quisque sentiat, non solum arrogantis <span class="pagebreak" id="index.xml-pb-d30e966">[Page p.102]</span> est, sed etiam omnino dissoluti. Est autem, quod differat in hominum ratione habenda inter iustitiam et verecundiam. Iustitiae partes sunt non violare homines, verecundiae non offendere; in quo maxime vis perspicitur decori.</p><p>His igitur expositis, quale sit id, quod decere dicimus, intellectum puto.</p><p> </p></div><div class="textpart" id="index.xml-body.1_div.1_div.1_div.100"><h4><span class="headingNumber">1.1.100. </span></h4><p>Officium autem, quod ab eo ducitur, hanc primum habet viam, quae deducit ad convenientiam conservationemque naturae; quam si sequemur ducem, numquam aberrabimus sequemurque et id, quod acutum et perspicax natura est, et id, quod ad hominum consociationem accommodatum, et id, quod vehemens atque forte. Sed maxima vis decori in hac inest parte, de qua disputamus; neque enim solum corporis, qui ad naturam apti sunt, sed multo etiam magis animi motus probandi, qui item ad naturam accommodati sunt.</p><p> </p></div><div class="textpart" id="index.xml-body.1_div.1_div.1_div.101"><h4><span class="headingNumber">1.1.101. </span></h4><p>Duplex est enim vis animorum atque natura; una pars in appetitu posita est, quae est <span class="foreign" lang="greek">o(rmh/</span> Graece, quae hominem huc et illuc rapit, altera in ratione, quae docet et explanat, quid faciendum fugiendumque sit. Ita fit, ut ratio praesit, appetitus obtemperet.</p><p><span class="">chapter 29</span> Omnis autem actio vacare debet temeritate et neglegentia nec vero agere quicquam, cuius non possit causam probabilem reddere; haec est enim fere discriptio officii.</p><p> </p></div><div class="textpart" id="index.xml-body.1_div.1_div.1_div.102"><h4><span class="headingNumber">1.1.102. </span></h4><p>Efficiendum autem est, ut appetitus rationi <span class="pagebreak" id="index.xml-pb-d30e992">[Page p.104]</span> oboediant eamque neque praecurrant nee propter pigritiam aut ignaviam deserant sintque tranquilli atque omni animi perturbatione careant; ex quo elucebit omnis constantia omnisque moderatio. Nam qui appetitus longius evagantur et tamquam exsultantes sive cupiendo sive fugiendo non satis a ratione retinentur, ii sine dubio finem et modum transeunt; relinquunt enim et abiciunt oboedientiam nec rationi parent, cui sunt subiecti lege naturae; a quibus non modo animi perturbantur, sed etiam corpora. Licet ora ipsa cernere iratorum aut eorum, qui aut libidine aliqua aut metu commoti sunt aut voluptate nimia gestiunt; quorum omnium voltus, voces, motus statusque mutantur.</p><p> </p></div><div class="textpart" id="index.xml-body.1_div.1_div.1_div.103"><h4><span class="headingNumber">1.1.103. </span></h4><p>Ex quibus illud intellegitur, ut ad officii formam revertamur, appetitus omnes contrahendos sedandosque esse excitandamque animadversionem et diligentiam, ut ne quid temere ac fortuito, inconsiderate neglegenterque agamus. Neque enim ita generati a natura sumus, ut ad ludum et iocum facti esse videamur, ad severitatem potius et ad quaedam studia graviora atque maiora. Ludo autem et ioco uti illo quidem licet, sed sicut somno et quietibus ceteris tum, cum gravibus seriisque rebus satis fecerimus. Ipsumque genus iocandi non profusum nec immodestum, sed ingenuum et facetum esse debet. Ut enim pueris non omnem ludendi licentiam damus, sed eam, quae ab honestatis actionibus <span class="pagebreak" id="index.xml-pb-d30e999">[Page p.106]</span> non sit aliena, sic in ipso ioco aliquod probi ingenii lumen eluceat.</p></div><div class="textpart" id="index.xml-body.1_div.1_div.1_div.104"><h4><span class="headingNumber">1.1.104. </span></h4><p>Duplex omnino est iocandi genus, unum illiberale, petulans, flagitiosum, obscenum, alterum elegans, urbanum, ingeniosum, facetum. Quo genere non modo Plautus noster et Atticorum antiqua comoedia, sed etiam philosophorum Socraticorum libri referti sunt, multaque multorum facete dicta, ut ea, quae a sene Catone collecta sunt, quae vocant <span class="foreign" lang="greek">a)pofqe/gmata.</span> Facilis igitur est distinctio ingenui et illiberalis ioci. Alter est, si tempore fit, ut si remisso animo, <span class="italics">gravissimo</span> homine dignus, alter ne libero quidem, si rerum turpitudini adhibetur verborum obscenitas.</p><p>Ludendi etiam est quidam modus retinendus, ut ne nimis omnia profundamus elatique voluptate in aliquam turpitudinem delabamur. Suppeditant autem et campus noster et studia venandi honesta exempla ludendi.</p><p> </p></div><div class="textpart" id="index.xml-body.1_div.1_div.1_div.105"><h4><span class="headingNumber">1.1.105. </span></h4><p><span class="">chapter 30</span> Sed pertinet ad omnem officii quaestionem semper in promptu habere, quantum natura hominis pecudibus reliquisque beluis antecedat; illae nihil sentiunt nisi voluptatem ad eamque feruntur omni impetu, hominis autem mens discendo alitur et cogitando, semper aliquid aut anquirit aut agit videndique et audiendi delectatione ducitur. Quin etiam, si quis est paulo ad voluptates propensior, modo ne sit ex pecudum genere (sunt enim quidam homines non re, sed nomine), sed si quis est paulo <span class="pagebreak" id="index.xml-pb-d30e1019">[Page p.108]</span> erectior, quamvis voluptate capiatur, occultat et dissimulat appetitum voluptatis propter verecundiam.</p><p> </p></div><div class="textpart" id="index.xml-body.1_div.1_div.1_div.106"><h4><span class="headingNumber">1.1.106. </span></h4><p>Ex quo intellegitur corporis voluptatem non satis esse dignam hominis praestantia, eamque contemni et reici oportere; sin sit quispiam, qui aliquid tribuat voluptati, diligenter ei tenendum esse eius fruendae modum. Itaque victus cultusque corporis ad valetudinem referatur et ad vires, non ad voluptatem. Atque etiam si considerare volumus, quae sit in natura excellentia et dignitas, intellegemus, quam sit turpe diffluere luxuria et delicate ac molliter vivere quamque honestum parce, continenter, severe, sobrie.</p><p> </p></div><div class="textpart" id="index.xml-body.1_div.1_div.1_div.107"><h4><span class="headingNumber">1.1.107. </span></h4><p>Intellegendum etiam cst duabus quasi nos a natura indutos esse personis; quarum una communis est ex eo, quod omnes participes sumus rationis praestantiaeque eius, qua antecellimus bestiis, a qua omne honestum decorumque trahitur, et ex qua ratio inveniendi officii exquiritur, altera autem, quae proprie singulis est tributa. Ut enim in corporibus magnae dissimilitudines sunt (alios videmus velocitate ad cursum, alios viribus ad luctandum valere, itemque in formis aliis dignitatem inesse, aliis venustatem), sic in animis exsistunt maiores etiam varietates. </p></div><div class="textpart" id="index.xml-body.1_div.1_div.1_div.108"><h4><span class="headingNumber">1.1.108. </span></h4><p>Erat in L. Crasso, in L. Philippo multus lepos, maior etiam magisque de industria in C. Caesare <span class="pagebreak" id="index.xml-pb-d30e1034">[Page p.110]</span> L. filio; at isdem temporibus in M. Scauro et in M. Druso adulescente singularis severitas, in C. Laelio multa hilaritas, in eius familiari Scipione ambitio maior, vita tristior. De Graecis autem dulcem et facetum festivique sermonis atque in omni oratione simulatorem, quem <span class="foreign" lang="greek">ei)/rwna</span> Graeci nominarunt, Socratem accepimus, contra Pythagoram et Periclem summam auctoritatem consecutos sine ulla hilaritate. Callidum Hannibalem ex Poenorum, ex nostris ducibus Q. Maximum accepimus, facile celare, tacere, dissimulare, insidiari, praeripere hostium consilia. In quo genere Graeci Themistoclem et Pheraeum Iasonem ceteris anteponunt; in primisque versutum et callidum factum Solonis, qui, quo et tutior eius vita esset et plus aliquanto rei publicae prodesset, furere se simulavit.</p><p> </p></div><div class="textpart" id="index.xml-body.1_div.1_div.1_div.109"><h4><span class="headingNumber">1.1.109. </span></h4><p>Sunt his alii multum dispares, simplices et aperti. qui nihil ex occulto, nihil de insidiis agendum putant, veritatis cultores, fraudis inimici, itemque alii, qui quidvis perpetiantur, cuivis deserviant, dum, quod velint, consequantur, ut Sullam et M. Crassum videbamus. Quo in genere versutissimum et patientissimum Lacedaemonium Lysandrum accepimus, contraque Callicratidam, qui praefectus classis proximus post Lysandrum fuit; itemque in sermonibus alium <span class="strikethrough">quemque</span>, quamvis praepotens sit, efficere, ut unus <span class="pagebreak" id="index.xml-pb-d30e1047">[Page p.112]</span> de multis esse videatur; quod in Catulo, et in patre et in filio, itemque in Q. Mucio ° Mancia vidimus. Audivi ex maioribus natu hoc idem fuisse in P. Scipione Nasica, contraque patrem eius, illum qui Ti. Gracchi conatus perditos vindicavit, nullam comitatem habuisse sermonis <span class="strikethrough">ne Xenocratem quidem, severissimum philosophorum,</span> ob eamque rem ipsam magnum et clarum fuisse.</p><p>Innumerabiles aliae dissimilitudines sunt naturae morumque, minime tamen vituperandorum.</p><p> </p></div><div class="textpart" id="index.xml-body.1_div.1_div.1_div.110"><h4><span class="headingNumber">1.1.110. </span></h4><p><span class="">chapter 31</span> Admodum autem tenenda sunt sua cuique non vitiosa, sed tamen propria, quo facilius decorum illud, quod quaerimus, retineatur. Sic enim est faciendum, ut contra universam naturam nihil contendamus, ea tamen conservata propriam nostram sequamur, ut, etiamsi sint alia graviora atque meliora, tamen nos studia nostra nostrae naturae regula metiamur; neque enim attinet naturae repugnare nec quicquam sequi, quod assequi non queas. Ex quo magis emergit, quale sit decorum illud, ideo quia nihil decet invita Minerva, ut aiunt, id est adversante et repugnante natura.</p><p> </p></div><div class="textpart" id="index.xml-body.1_div.1_div.1_div.111"><h4><span class="headingNumber">1.1.111. </span></h4><p>Omnino si quicquam est decorum, nihil est profecto magis quam aequabilitas <span class="italics">cum</span> universae vitae, <span class="pagebreak" id="index.xml-pb-d30e1070">[Page p.114]</span> tum singularum actionum, quam conservare non possis, si aliorum naturam imitans omittas tuam. Ut enim sermone eo debemus uti, qui innatus est nobis, ne, ut quidam, Graeca verba inculcantes iure optimo rideamur, sic in actiones omnemque vitam nullam discrepantiam conferre debemus.</p></div><div class="textpart" id="index.xml-body.1_div.1_div.1_div.112"><h4><span class="headingNumber">1.1.112. </span></h4><p>Atque haec differentia naturarum tantam habet vim, ut non numquam mortem sibi ipse consciscere alius debeat, alius <span class="strikethrough">in eadem causa</span> non debeat. Num enim alia in causa M. Cato fuit, alia ceteri, qui se in Africa Caesari tradiderunt? Atqui ceteris forsitan vitio datum esset, si se interemissent, propterea quod lenior eorum vita et mores fuerant faciliores, Catoni cum incredibilem tribuisset natura gravitatem eamque ipse perpetua constantia roboravisset semperque in proposito susceptoque consilio permansisset, moriendum potius quam tyranni vultus aspiciendus fuit.</p><p> </p></div><div class="textpart" id="index.xml-body.1_div.1_div.1_div.113"><h4><span class="headingNumber">1.1.113. </span></h4><p>Quam multa passus est Ulixes in illo errore diuturno, cum et mulieribus, si Circe et Calypso mulieres appellandae sunt, inserviret et in omni sermone omnibus affabilem <span class="strikethrough">et iucundum</span> esse se vellet! domi vero etiam contumelias servorun ancillarumque pertulit, ut ad id aliquando, quod cupiebat, veniret. At Aiax, quo animo traditur, milies oppetere mortem quam illa perpeti maluisset.</p><p>Quae contemplantes expendere oportebit, quid <span class="pagebreak" id="index.xml-pb-d30e1088">[Page p.116]</span> quisque habeat sui, eaque moderari nee velle experiri, quam se aliena deceant; id enim maxime quemque decet, quod est cuiusque maxime suum.</p><p> </p></div><div class="textpart" id="index.xml-body.1_div.1_div.1_div.114"><h4><span class="headingNumber">1.1.114. </span></h4><p><span class="italics">Suum</span> quisque igitur noscat ingenium acremque se et bonorum et vitiorum suorum iudicem praebeat, ne scaenici plus quam nos videantur habere prudentiae. Illi enim non optimas, sed sibi accommodatissimas fabulas eligunt; qui voce freti sunt, Epigonos Medumque, qui gestu, Melanippam, Clytemnestram, semper Rupilius, quem ego memini, Antiopam, non saepe Aesopus Aiacem. Ergo histrio hoc videbit in scaena, non videbit sapiens vir in vita?</p><p>Ad quas igitur res aptissimi erimus, in iis potissimum elaborabimus; sin aliquando necessitas nos ad ea detruserit, quae nostri ingenii non erunt, omnis adhibenda erit cura, meditatio, diligentia, ut ea si non decore, at quam minime indecore facere possimus; nec tam est enitendum, ut bona, quae nobis data non sint, sequamur, quam ut vitia fugiamus.</p><p> </p></div><div class="textpart" id="index.xml-body.1_div.1_div.1_div.115"><h4><span class="headingNumber">1.1.115. </span></h4><p><span class="">chapter 32</span> Ac duabus iis personis, quas supra dixi, tertia adiungitur, quam casus aliqui aut tempus imponit; quarta etiam, quam nobismet ipsi iudicio nostro accommodamus. Nam regna, imperia, nobilitas, honores, divitiae, opes eaque, quae sunt his contraria, in casu sita temporibus gubernantur; ipsi <span class="pagebreak" id="index.xml-pb-d30e1107">[Page p.118]</span> autem gerere quam personam velimus, a nostra voluntate proficiscitur. Itaque se alii ad philosophiam, alii ad ius civile, alii ad eloquentiam applicant, ipsarumque virtutum in alia alius mavult excellere.</p><p> </p></div><div class="textpart" id="index.xml-body.1_div.1_div.1_div.116"><h4><span class="headingNumber">1.1.116. </span></h4><p>Quorum vero patres aut maiores aliqua gloria praestiterunt, ii student plerumque eodem in genere laudis excellere, ut Q. Mucius P. f. in iure civili, Pauli filius Africanus in re militari. Quidam autem ad eas laudes, quas a patribus acceperunt, addunt aliquam suam, ut hic idem Africanus eloquentia cumulavit bellicam gloriam; quod idem fecit Timotheus Cononis filius, qui cum belli laude non inferior fuisset quam pater, ad eam laudem doctrinae et ingenii gloriam adiecit. Fit autem interdum, ut non nulli omissa imitatione maiorum suum quoddam institutum consequantur, maximeque in eo plerumque elaborant ii, qui magna sibi proponunt obscuris orti maioribus.</p><p> </p></div><div class="textpart" id="index.xml-body.1_div.1_div.1_div.117"><h4><span class="headingNumber">1.1.117. </span></h4><p>Haec igitur omnia, cum quaerimus, quid deceat, complecti animo et cogitatione debemus; in priris autem constituendum est, quos nos et quales esse velimus et in quo genere vitae, quae deliberatio est omnium difficillima. Ineunte enim adulescentia, cum est maxima imbecillitas consilii, tur id sibi quisque genus aetatis degendae constituit, quod maxime adamavit; itaque ante implicatur aliquo <span class="pagebreak" id="index.xml-pb-d30e1119">[Page p.120]</span> certo genere cursuque vivendi, quam potuit, quod optimum esset, iudicare.</p><p> </p></div><div class="textpart" id="index.xml-body.1_div.1_div.1_div.118"><h4><span class="headingNumber">1.1.118. </span></h4><p>Nam quodHerculem Prodicus dicit, ut est apud Xenophontem, cum primum pubesceret, quod tempus a natura ad deligendum, quam quisque viam vivendi sit ingressurus, datum est, exisse in solitudinem atque ibi sedentem diu secum multumque dubitasse, cum duas cerneret vias, unam Voluptatis, alteram Virtutis, utram ingredi melius esset, hoc Herculi <span class="quote">‘Iovis satu edito’</span> potuit fortasse contingere, nobis non item, qui imitamur, quos cuique visum est, atque ad eorum studia institutaque impellimur; plerumque autem parentium praeceptis imbuti ad eorum consuetudinem moremque deducimur; alii multitudinis iudicio feruntur, quaeque maiori parti pulcherrima videntur, ea maxime exoptant; non nulli tamen sive felicitate quadam sive bonitate naturae sine parentium disciplina rectam vitae secuti sunt viam.</p><p> </p></div><div class="textpart" id="index.xml-body.1_div.1_div.1_div.119"><h4><span class="headingNumber">1.1.119. </span></h4><p><span class="">chapter 33</span> Illud autem maxime rarum genus est eorum, qui aut excellenti ingenii magnitudine aut praeclara eruditione atque doctrina aut utraque re ornati spatium etiam deliberandi habuerunt, quem potissimum vitae cursum sequi vellent; in qua deliberatione ad suam cuiusque naturam consilium est omne revocandum. Nam cum in omnibus, quae aguntur, ex eo, quo modo quisque natus est, ut supra dictum est, quid deceat, exquirimus, tum in tota <span class="pagebreak" id="index.xml-pb-d30e1136">[Page p.122]</span> vita constituenda multo est ei rei cura maior adhibenda, ut constare in perpetuitate vitae possimus nobismet ipsis nec in ullo officio claudicare.</p><p> </p></div><div class="textpart" id="index.xml-body.1_div.1_div.1_div.120"><h4><span class="headingNumber">1.1.120. </span></h4><p>Ad hanc autem rationem quoniam maximam vim natura habet, fortuna proximam, utriusque omnino habenda ratio est in deligendo genere vitae, sed naturae magis; multo enim et firmior est et constantior, ut fortuna non numquam tamquam ipsa mortalis cum immortali natura pugnare videatur. Qui igitur ad naturae suae non vitiosae genus consilium vivendi omne contulerit, is constantiam teneat (id enim maxime decet), nisi forte se intellexerit errasse in deligendo genere vitae. Quod si acciderit (potest autem accidere), facienda morum institutorumque mutatio est. Eam mutationem si tempora adiuvabunt, facilius commodiusque faciemus; sin minus, sensim erit pedetemptimque facienda, ut amicitias, quae minus delectent et minus probentur, magis decere censent sapientes sensim diluere quam repente praecidere. </p></div><div class="textpart" id="index.xml-body.1_div.1_div.1_div.121"><h4><span class="headingNumber">1.1.121. </span></h4><p>Commutato autem genere vitae omni ratione curandum est, ut id bono consilio fecisse videamur.</p><p>Sed quoniam paulo ante dictum est imitandos esse maiores, primum illud exceptum sit, ne vitia sint imitanda, deinde si natura non feret, ut quaedam imitari posit (ut superioris filius Africani, qui hunc Paulo natum adoptavit, propter infirmitatem <span class="pagebreak" id="index.xml-pb-d30e1149">[Page p.124]</span> valetudinis non tam potuit patris similis esse, quam ille fuerat sui); si igitur non poterit sive causas defensitare sive populum contionibus tenere sive bella gerere, illa tamen praestare debebit, quae erunt in ipsius potestate, iustitiam, fidem, liberalitatem, modestiam, temperantiam, quo minus ab eo id, quod desit, requiratur. Optima autem hereditas a patribus traditur liberis omnique patrimonio praestantior gloria virtutis rerumque gestarum, cui dedecori esse nefas <span class="strikethrough">et vitium</span> iudicandum est.</p><p> </p></div><div class="textpart" id="index.xml-body.1_div.1_div.1_div.122"><h4><span class="headingNumber">1.1.122. </span></h4><p><span class="">chapter 34</span> Et quoniam officia non eadem disparibus aetatibus tribuuntur aliaque sunt iuvenum, alia seniorum, aliquid etiam de hac distinctione dicendum est.</p><p>Est igitur adulescentis maiores natu vereri exque iis deligere optimos et probatissimos, quorum consilio atque auctoritate nitatur; ineuntis enim aetatis inscitia senum constituenda et regenda prudentia est. Maxime autem haec aetas a libidinibus arcenda est exercendaque in labore patientiaque et animi et corporis, ut eorum et in bellicis et in civilibus officiis vigeat industria. Atque etiam cum relaxare animos et dare se iucunditati volent, caveant intemperantiam, meminerint verecundiae, quod erit facilius, si <span class="italics">ne</span> in eius modi quidem rebus maiores natu nolent interesse.</p><p> </p></div><div class="textpart" id="index.xml-body.1_div.1_div.1_div.123"><h4><span class="headingNumber">1.1.123. </span></h4><p>Senibus autem labores corporis minuendi, exercitationes <span class="pagebreak" id="index.xml-pb-d30e1171">[Page p.126]</span> animi etiam augendae videntur; danda vero opera, ut et amicos et iuventutem et maxime rem publicam consilio et prudentia quam plurimum adiuvent. Nihil autem magis cavendum est senectuti, quam ne languori se desidiaeque dedat; luxuria vero cum omni aetati turpis, tum senectuti foedissima est; sin autem etiam libidinum intemperantia accessit, duplex malum est, quod et ipsa senectus dedecus concipit et facit adulescentium impudentioren intemperantiarn.</p><p> </p></div><div class="textpart" id="index.xml-body.1_div.1_div.1_div.124"><h4><span class="headingNumber">1.1.124. </span></h4><p>Ac ne illud quidem alienum est, de magistratuum, de privatorum, <span class="strikethrough">de civium,</span> de peregrinorum officiis dicere.</p><p>Est igitur proprium munus magistratus intellegere se gerere personam civitatis debereque eius dignitatern et decus sustinere, servare leges, iura discribere, ea fidei suae commissa meminisse.</p><p>Privatum autem oportet aequo et pari cum civibus iure vivere neque summissum et abiectum neque se efferentem, tum in re publica ea velle, quae tranquilla et honesta sint; talem enim solemus et sentire bonum civem et dicere.</p><p> </p></div><div class="textpart" id="index.xml-body.1_div.1_div.1_div.125"><h4><span class="headingNumber">1.1.125. </span></h4><p>Peregrini autem atque incolae officium est nihil praeter suurn negotium agere, niihil de alio anquirere minimeque esse in aliena re publica curiosum.</p><p>Ita fere officia reperientur, cum quaeretur, quid deceat, et quid aptum sit personis, temporibus, <span class="pagebreak" id="index.xml-pb-d30e1192">[Page p.128]</span> aetatibus. Nihil est autem, quod tam deceat, quam in omni re gerenda consilioque capiendo servare constantiam.</p><p> </p></div><div class="textpart" id="index.xml-body.1_div.1_div.1_div.126"><h4><span class="headingNumber">1.1.126. </span></h4><p><span class="">chapter 35</span> Sed quoniam decorum il!id in omnibus factis, dictis, in corporis denique motu et statu cernitur idque positum est in tribus rebus, formositate, ordine, ornatu ad actionem apto, difficilibus ad eloquendum, sed satis erit intellegi, in his autem tribus continetur cura etiam illa, ut probemur iis, quibuscum apud quosque vivamus, his quoque de rebus pauca dicantur.</p><p>Principio corporis nostri magnam natura ipsa videtur habuisse rationem, quae formam nostram reliquamque figuram, in qua esset species honesta, eam posuit in promptu, quae partes autem corporis ad naturae necessitatem datae aspectum essent deformem habiturae atque foedum, eas contexit atque abdidit. </p></div><div class="textpart" id="index.xml-body.1_div.1_div.1_div.127"><h4><span class="headingNumber">1.1.127. </span></h4><p>Hane naturae tam diligentem fabricam imitata est hominum verecundia. Quae enim natura occultavit, eadem omnes, qui sana mente sunt, removent ab oculis ipsique necessitati dant operam ut quam occultissime pareant; quarumque partium corporis usus sunt necessarii, eas neque partes neque earum usus suis nominibus appellant; quodque facere turpe non est, modo occulte, id dicere obscenum est. Itaque nec actio rerum illarum aperta petulantia vacat nec orationis obscenitas.</p><div class="pagebreak" id="index.xml-pb-d30e1206">[Page p.130]</div><p> </p></div><div class="textpart" id="index.xml-body.1_div.1_div.1_div.128"><h4><span class="headingNumber">1.1.128. </span></h4><p>Nec vero audiendi sunt Cynici, aut si qui filerunt Stoici paene Cynici, qui reprehendunt et irrident, quod ea, quae turpia non sint, verbis flagitiosa ducamus, illa autem, quae turpia sint, nominibus appellemus suis. Latrocinari, fraudare, adulterare re turpe est, sed dicitur non obscene; liberis dare operam re honestum est, nomine obscenum; pluraque in ear sententiam ab eisdem contra verecundiam disputantur. Nos autem naturam sequamur et ab omni, quod abhorret ab oculorum auriumque approbatione, fugiamus; status incessus, sessio accubitio, vultus oculi manuum motus teneat illud decorum.</p><p> </p></div><div class="textpart" id="index.xml-body.1_div.1_div.1_div.129"><h4><span class="headingNumber">1.1.129. </span></h4><p>Quibus in rebus duo maxime sunt fugienda, ne quid effeminatum aut molle et ne quid durum aut rusticum sit. Nec vero histrionibus oratoribusque concedendum est, ut iis haec apta sint, nobis dissoluta. Scaenicorum quidem mos tantam habet vetere disciplina verecundiam, ut in scaenam sine subligaculo prodeat nemo; verentur enim, ne, si quo casn evenerit, ut corporis partes quaedam aperiantur, aspiciantur non decore. Nostro quidem more cum parentibus puberes filii, cum soceris generi non lavantur. Retinenda igitur est huius generis verecundia, praesertim natura ipsa magistra et duce.</p><p> </p></div><div class="textpart" id="index.xml-body.1_div.1_div.1_div.130"><h4><span class="headingNumber">1.1.130. </span></h4><p><span class="">chapter 36</span> Cum autem pulchritudinis duo genera sint, quorum in altero venustas sit, in altero dignitas, <span class="pagebreak" id="index.xml-pb-d30e1224">[Page p.132]</span> venustatem muliebrem ducere debemus, dignitatem virilem. Ergo et a forma removeatur omnis viro non dignus ornatus, et huic simile vitium in gestu motuque caveatur. Nam et palaestrici motus sunt saepe odiosiores, et histrionum non nulli gestus ineptiis non vacant, et in utroque genere quae sunt recta et simplicia, laudantur. Formae autem dignitas coloris bonitate tuenda est, color exercitationibus corporis. Adhibenda praeterea munditia est non odiosa neque exquisita nimis, tantum quae fugiat agrestem et inhumanam neglegentiam. Eadem ratio est habenda vestitus, in quo, sicut in plerisque rebus, mediocritas optima est.</p><p> </p></div><div class="textpart" id="index.xml-body.1_div.1_div.1_div.131"><h4><span class="headingNumber">1.1.131. </span></h4><p>Cavendum autem est, ne aut tarditatibus utamur</p><p><span class="italics">in</span> ingressu mollioribus, ut pomparum ferculis similes esse videamur, aut in festinationibus suscipiamus nimias celeritates, quae cum fiunt, anhelitus moventur, vultus mutantur, ora torquentur; ex quibus magna significatio fit non adesse constantiam. Sed multo etiam magis elaborandum est, ne animi motus a natura recedant; quod assequemur, si cavebimus, ne in perturbationes atque exanimationes incidamus, et si attentos animos ad decoris conservationem tenebimus.</p><p> </p></div><div class="textpart" id="index.xml-body.1_div.1_div.1_div.132"><h4><span class="headingNumber">1.1.132. </span></h4><p>Motus autem animorum duplices sunt, alteri cogitationis, <span class="pagebreak" id="index.xml-pb-d30e1242">[Page p.134]</span> alteri appetitus; cogitatio in vero exquirendo maxime versatur, appetitus impellit ad agendum. Curandum est igitur, ut cogitatione ad res quam optimas utamur, appetitum rationi oboedientem praebeamus.</p><p><span class="">chapter 37</span> Et quoniam magna vis orationis est, eaque duplex, altera contentionis, altera sermonis, contentio disceptationibus tribuatur iudiciorum, contionum, senatus, sermo in circulis, disputationibus, congressionibus familiarium versetur, sequatur etiam convivia. Contentionis praecepta rhetorum sunt, nulla sermonis, quamquam haud scio an possint haec quoque esse. Sed discentium studiis inveniuntur magistri, huic autem qui studeant, sunt nulli, rhetorum turba referta omnia; quamquam, quae verborum sententiarumque praecepta sunt, eadem ad sermonem pertinebunt.</p><p> </p></div><div class="textpart" id="index.xml-body.1_div.1_div.1_div.133"><h4><span class="headingNumber">1.1.133. </span></h4><p>Sed cum orationis indicem vocem habeamus, in voce autem duo sequamur, ut clara sit, ut suavis, utrumque omnino a natura petundum est, verum alterum exercitatio augebit, alterum imitatio presse loquentium et leniter.</p><p>Nihil fuit in Catulis, ut eos exquisite iudicio putares uti litterarum, quamquam erant litterati; sed et alii; hi autem optime uti lingua Latina putabantur; <span class="pagebreak" id="index.xml-pb-d30e1255">[Page p.136]</span> sonus erat dulcis, litterae neque expressae neque oppressae, ne aut obscurum esset aut putidum, sine contentione vox nec languens nec canora. Uberior oratio L. Crassi nec minus faceta, sed bene loquendi de Catulis opinio non minor. Sale vero et facetiis Caesar, Catuli patris frater, vicit omnes, ut in illo ipso forensi genere dicendi contentiones aliorum sermone vinceret.</p><p>In omnibus igitur his elaborandum est, si in omni re quid deceat exquirimus.</p><p> </p></div><div class="textpart" id="index.xml-body.1_div.1_div.1_div.134"><h4><span class="headingNumber">1.1.134. </span></h4><p>Sit ergo hic sermo, in quo Socratici maxime excellunt, lenis minimeque pertinax, insit in eo lepos; nec vero, tamquam in possessionem suam venerit, excludat alios, sed cum reliquis in rebus, turn in sermone communi vicissitudinem non iniquam putet; ac videat in primis, quibus de rebus loquatur; si seriis, severitatem adhibeat, si iocosis, leporem; in primisque provideat, ne sermo vitium aliquod indicet inesse in moribus; quod maxime tum solet evenire, cum studiose de absentibus detrahendi causa aut per ridiculum aut severe maledice contumelioseque dicitur.</p><p> </p></div><div class="textpart" id="index.xml-body.1_div.1_div.1_div.135"><h4><span class="headingNumber">1.1.135. </span></h4><p>Habentur autem plerumque sermones aut de domesticis negotiis aut de re publica aut de artium <span class="pagebreak" id="index.xml-pb-d30e1269">[Page p.138]</span> studiis atque doctrina. Danda igitur opera est, ut, etiamsi aberrare ad alia coeperit, ad haec revocetur oratio, sed utcumque aderunt; neque enim isdem de rebus nec omni tempore nec similiter delectamur. Animadvertendum est etiam, quatenus sermo delectationem habeat, et, ut incipiendi ratio fuerit, ita sit desinendi modus.</p><p> </p></div><div class="textpart" id="index.xml-body.1_div.1_div.1_div.136"><h4><span class="headingNumber">1.1.136. </span></h4><p><span class="">chapter 38</span> Sed quo modo in omni vita rectissime praecipitur, ut perturbationes fugiamus, id est motus animi nimios rationi non optemperantes, sic eius modi motibus sermo debet vacare, ne aut ira exsistat aut cupiditas aliqua aut pigritia aut ignavia aut tale aliquid appareat, maximeque curandum est, ut eos, quibuscum sermonem conferemus, et vereri et diligere videamur.</p><p>Obiurgationes etiam non numquam incidunt necessariae, in quibus utendum est fortasse et vocis contentione maiore et verborum gravitate acriore, id agendum etiam, ut ea facere videamur irati. Sed, ut ad urendum et secandum, sic ad hoc genus castigandi raro invitique veniemus nec umquam nisi necessario, si nulla reperietur alia medicina; sed tamen ira procul absit,cum qua nihil recte fieri, nihil considerate potest.</p><p> </p></div><div class="textpart" id="index.xml-body.1_div.1_div.1_div.137"><h4><span class="headingNumber">1.1.137. </span></h4><p>Magnam autem partem clementi castigatione licet uti, gravitate tamen adiuncta, ut severitas adhibeaturetcontumelia repellatur, atque etiam illud ipsum, quod acerbitatis habet obiurgatio, significandum est, ipsius id causa, qui obiurgetur, esse susceptum.</p><div class="pagebreak" id="index.xml-pb-d30e1285">[Page p.140]</div><p>Rectum est autem etiam in illis contentionibus, quae cum inimicissimis fiunt, etiamsi nobis indigna audiamus, tamen gravitatem retinere, iracundiam pellere. Quae enim cum aliqua perturbatione fiunt, ea nec constanter fieri possunt neque iis, qui adsunt, probari.</p><p>Deforme etiam est de se ipsum praedicare falsa praesertim et cum irrisione audientium imitari militem gloriosum.</p><p> </p></div><div class="textpart" id="index.xml-body.1_div.1_div.1_div.138"><h4><span class="headingNumber">1.1.138. </span></h4><p><span class="">chapter 39</span> Et quoniam omnia persequimur, volumus quidem certe, dicendum est etiam, qualern hominis honorati et principis domum placeat esse, cuius finis est usus, ad quem accommodanda est aedificandi descriptio et tamen adhibenda commoditatis dignitatisque diligentia.</p><p>Cn. Octavio, qui primus ex illa familia consul factus est, honori fuisse accepimus, quod praeclaram aedificasset in Palatio et plenam dignitatis domum; quae cum vulgo viseretur, suffragata domino, novo homini, ad consulatum putabatur; hanc Scaurus demolitus accessionem adiunxit aedibus. Itaque ille in suam domum consulatum primus attulit, hic, summi et clarissimi viri filius, in domum multiplicatam non repulsam solum rettulit, sed ignominiam etiam et calamitatem. </p></div><div class="textpart" id="index.xml-body.1_div.1_div.1_div.139"><h4><span class="headingNumber">1.1.139. </span></h4><p>Ornanda enim est dignitas domo, non ex domo tota quaerenda, nec domo dominus, sed domino domus honestanda est, et, ut <span class="pagebreak" id="index.xml-pb-d30e1302">[Page p.142]</span> in ceteris habenda ratio non sua solum, sed etiam aliorum, sic in domo clari hominis, in quam et hospites multi recipiendi et admittenda hominum cuiusque modi multitudo, adhibenda cura est laxitatis; aliter ampla domus dedecori saepe domino fit, si est in ea solitudo, et maxime, si aliquando alio domino solita est frequentari. Odiosum est enim, cum a praetereuntibus dicitur: </p><blockquote class="blockquote"><div class="l">O domus ántiqua, heu quam dispari</div> <div class="l">domináre domino!</div></blockquote><p> quod quidem his temporibus in multis licet dicere.</p><p> </p></div><div class="textpart" id="index.xml-body.1_div.1_div.1_div.140"><h4><span class="headingNumber">1.1.140. </span></h4><p>Cavendum autem est, praesertim si ipse aedifices, ne extra modum sumptu et magnificentia prodeas; quo in genere multum mali etiam in exemplo est. Studiose enim plerique praesertim in hane partem facta principum imitantur, ut L. Luculli, summi viri, virtutem quis? at quam multi villarum magnificentiam imitati! quarum quidem certe est adhibendus modus ad mediocritatemque revocandus. Eademque mediocritas ad omnem usum cultumque vitae transferenda est.</p><p>Sed haec hactenus.</p><div class="pagebreak" id="index.xml-pb-d30e1320">[Page p.144]</div><p> </p></div><div class="textpart" id="index.xml-body.1_div.1_div.1_div.141"><h4><span class="headingNumber">1.1.141. </span></h4><p>In omni autem actione suscipienda tria sunt tenenda, primum ut appetitus rationi pareat, quo nihil est ad officia conservanda accommodatius, deinde ut animadvertatur, quanta illa res sit, quam efficere velimus, ut neve maior neve minor cura et opera suscipiatur, quam causa postulet. Tertium est, ut caveamus, ut ea, quae pertinent ad liberalem speciem et dignitatem, moderata sint. Modus autem est optimus decus ipsum tenere, de quo ante diximus, nec progredi longius. Horum tamen trium praestantissimum est appetitum optemperare rationi.</p><p> </p></div><div class="textpart" id="index.xml-body.1_div.1_div.1_div.142"><h4><span class="headingNumber">1.1.142. </span></h4><p><span class="">chapter 40</span> Deinceps de ordine rerum et de opportunitate temporum dicendum est. Haec autem scientia continentur ea, quam Graeci <span class="foreign" lang="greek">eu)taci/an</span> nominant, non hanc, quam interpretamur modestiam, quo in verbo modus inest, sed illa est <span class="foreign" lang="greek">eu)taci/a,</span> in qua intellegitur ordinis conservatio. Itaque, ut eandem nos modestiam appellemus, sic definitur a Stoicis, ut modestia sit scientia rerum earum, quae agentur aut dicentur, loco suo collocandarum. Ita videtur eadem vis ordinis et collocationis fore; nam et ordinem sic definiunt: compositionem rerum aptis et accommodatis locis; locum autem actionis opportunitatem temporis esse dicunt; tempus autem actionis opportunum Graece <span class="foreign" lang="greek">eu)kairi/a</span> Latine appellatur occasio. Sic fit, ut modestia haec, quam ita interpretamur, ut <span class="pagebreak" id="index.xml-pb-d30e1342">[Page p.146]</span> dixi, scientia sit opportunitatis idoneorum ad agendum temporum.</p><p> </p></div><div class="textpart" id="index.xml-body.1_div.1_div.1_div.143"><h4><span class="headingNumber">1.1.143. </span></h4><p>Sed potest eadem esse prudentiae definitio, de qua principio diximus; hoc autem loco de moderatione et temperantia et harum similibus virtutibus quaerimus. Itaque, quae erant prudentiae propria, suo loco dicta sunt; quae autem harum virtutum, de quibus iam diu loquimur, quae pertinent ad verecundiam et ad eorum approbationem, quibuscum vivimus, nunc dicenda sunt.</p><p> </p></div><div class="textpart" id="index.xml-body.1_div.1_div.1_div.144"><h4><span class="headingNumber">1.1.144. </span></h4><p>Talis est igitur ordo actionum adhibendus, ut, quem ad modum in oratione constanti, sic in vita omnia sint apta inter se et convenientia; turpe enimn valdeque vitiosum in re severa convivio digna aut delicatum aliquem inferre sermonem. Bene Pericles, cum haberet collegam in praetura Sophoclem poëtam iique de communi officio convenissent et casu formosus puer praeteriret dixissetque Sophocles: <span class="quote">‘O puerum pulchrum, Pericle!’</span> <span class="quote">‘At enim praetorem, Sophocle, decet non solum manus, sed etiam oculos abstinentes habere.’</span> Atqui hoc idem Sophocles si in athletarum probatione dixisset, iusta reprehensione caruisset. Tanta vis est et loci et temporis. Ut, si qui, cum causam sit acturus, in itinere aut in ambulatione secum ipse meditetur, aut si quid aliud attentius cogitet, non reprehendatur, at <span class="pagebreak" id="index.xml-pb-d30e1361">[Page p.148]</span> hoc idem si in convivio faciat, inhumanus videatur inscitia temporis.</p><p> </p></div><div class="textpart" id="index.xml-body.1_div.1_div.1_div.145"><h4><span class="headingNumber">1.1.145. </span></h4><p>Sed ea, quae multum ab humanitate discrepant, ut si qui in foro cantet, aut si qua est alia magna perversitas, facile apparet nec magnopere admonitionem et praecepta desiderat; quae autem parva videntur esse delicta neque a multis intellegi possunt, ab iis est diligentius declinandum. Ut in fidibus aut tibiis, quamvis paulum discrepent, tamen id a sciente animadverti solet, sic videndum est in vita ne forte quid diserepet, vel multo etiam magis, quo maior et melior actionum quam sonorum concentus est.</p><p> </p></div><div class="textpart" id="index.xml-body.1_div.1_div.1_div.146"><h4><span class="headingNumber">1.1.146. </span></h4><p><span class="">chapter 41</span> Itaque, ut in fidibus musicorum aures vel minima sentiunt, sic nos, si acres ac diligentes esse volumus animadversores<span class="strikethrough">que</span> vitiorum, magna saepe intellegemus ex parvis. Ex oculorum optutu, superciliorum aut remissione aut contractione, ex maestitia, ex hilaritate, ex risu, ex locutione, ex reticentia, ex contentione vocis, ex summissione, ex ceteris similibus facile iudicabimus, quid eorum apte fiat, quid ab officio naturaque discrepet. Quo in genere non est incommodum, quale quidque eorum sit, ex aliis iudicare, ut, si quid dedeceat in illis, vitemus ipsi; fit enim nescio quo modo, ut magis in aliis cernamus quam in nobismet ipsis, si quid delinquitur. Itaque facillime corriguntur in discendo, quorum vitia imitantur emendandi causa magistri.</p><div class="pagebreak" id="index.xml-pb-d30e1378">[Page p.150]</div><p> </p></div><div class="textpart" id="index.xml-body.1_div.1_div.1_div.147"><h4><span class="headingNumber">1.1.147. </span></h4><p>Nec vero alienum est ad ea eligenda, quae dubitationem afferunt, adhibere doctos homines vel etiam usu peritos et, quid iis de quoque officii genere placeat, exquirere. Maior enim pars eo fere deferri solet, quo a natura ipsa deducitur. In quibus videndum est, non modo quid quisque loquatur, sed etiam quid quisque sentiat atque etiam de qua causa quisque sentiat. Ut enim pictores et ii, qui signa fabricantur, et vero etiam poeitae suum quisque opus a vulgo considerari vult, ut, si quid reprehensum sit a pluribus, id corrigatur, iique et secum et ab aliis, quid in eo peccatum sit, exquirunt, sic aliorum iudicio permulta nobis et facienda et non facienda et mutanda et corrigenda sunt.</p><p> </p></div><div class="textpart" id="index.xml-body.1_div.1_div.1_div.148"><h4><span class="headingNumber">1.1.148. </span></h4><p>Quae vero more agentur institutisque civilibus, de iis nihil est praecipiendum; illa enim ipsa praecepta sunt, nec quemquam hoc errore duci oportet, ut, si quid Socrates aut Aristippus contra rnorem consuetudinemque civilem fecerint locutive sint, idem sibi arbitretur licere; magnis illi et divinis bonis hane licentiam assequebantur. Cynicorum vero ratio tota est eicienda; est enim inimica verecundiae, sine qua nihil rectum esse potest, nihil honestum.</p><p> </p></div><div class="textpart" id="index.xml-body.1_div.1_div.1_div.149"><h4><span class="headingNumber">1.1.149. </span></h4><p>Eos autem, quorum vita perspecta in rebus honestis atque magnis est, bene de re publica sentientes ac bene meritos aut merentes sic ut aliquo honore aut <span class="pagebreak" id="index.xml-pb-d30e1394">[Page p.152]</span> imperio affectos observare et colere debemus, tribuere etiam multum senectuti, cedere iis, qui magistratum habebunt, habere dilectum civis et peregrini in ipsoque peregrino, privatimne an publice venerit. Ad summam, ne agam de singulis, communem totius generis hominum conciliationem et consociationem colere, tueri, servare debemus.</p><p> </p></div><div class="textpart" id="index.xml-body.1_div.1_div.1_div.150"><h4><span class="headingNumber">1.1.150. </span></h4><p><span class="">chapter 42</span> Iam de artificiis et quaestibus, qui liberales habendi, qui sordidi sint, haec fere accepimus. Primum improbantur ii quaestus, qui in odia hominum incurrunt, ut portitorum, ut faeneratorum. Illiberales autem et sordidi quaestus mercennariorum omnium, quorum operae, non quorum artes emuntur; est enim in illis ipsa merces auctoramentum servitutis. Sordidi etiam putandi, qui mercantur a mercatoribus, quod statim vendant; nihil enim proficiant, nisi admodum mentiantur; nec vero est quicquam turpius vanitate. Opificesque omnes in sordida arte versantur; nec enim quicquam ingenuum habere potest officina. Minimeque artes eae probandae, quae ministrae sunt voluptatum: </p><blockquote class="blockquote"><div class="l">Cetárii, lanií, coqui, fartóres, piscatóres,</div></blockquote><p> <span class="pagebreak" id="index.xml-pb-d30e1409">[Page p.154]</span> ut ait Terentius; adde hue, si placet, unguentarios, saltatores totumque ludum talarium.</p><p> </p></div><div class="textpart" id="index.xml-body.1_div.1_div.1_div.151"><h4><span class="headingNumber">1.1.151. </span></h4><p>Quibus autem artibus aut prudentia maior inest aut non mediocris utilitas quaeritur, ut medicina, ut architectura, ut doctrina rerum honestarum, eae sunt iis, quorum ordini conveniunt, honestae. Mercatura autem, si tenuis est. sordida putanda est; sin magna et copiosa, multa undique apportans multisque sine vanitate impertiens, non est admodum vituperanda, atque etiam, si satiata quaestu vel contenta potius, ut saepe ex alto in portum, ex ipso portu se in agros possessionesque contulit, videtur iure optimo posse laudari. Omnium autem rerum, ex quibus aliquid acquiritur, nihil est agri cultura melius, nihil uberius, nihil dulcius, nihil homine libero dignius; de qua quoniam in Catone Maiore satis multa diximus, illim assumes, quae ad hunc locum pertinebunt.</p><p> </p></div><div class="textpart" id="index.xml-body.1_div.1_div.1_div.152"><h4><span class="headingNumber">1.1.152. </span></h4><p><span class="">chapter 43</span> Sed ab iis partibus, quae sunt honestatis, quem ad modum officia ducerentur, satis expositum videtur. Eorum autem ipsorum, quae honesta sunt, potest incidere saepe contentio et comparatio, de duobus honestis utrum honestius, qui locus a Panaetio est praetermissus. Nam cum omnis honestas manet a partibus quattuor, quarum una sit cognitionis, altera communitatis, tertia magnanimitatis, <span class="pagebreak" id="index.xml-pb-d30e1423">[Page p.156]</span> quarta moderationis, haec in deligendo officio saepe inter se comparentur necesse est.</p><p> </p></div><div class="textpart" id="index.xml-body.1_div.1_div.1_div.153"><h4><span class="headingNumber">1.1.153. </span></h4><p>Placet igitur aptiora esse naturae ea officia, quae ex communitate, quam ea, quae ex cognitione ducantur, idque hoc argumento confirmari potest, quod, si contigerit ea vita sapienti, ut omnium rerum affluentibus copiis <span class="strikethrough">quamvis</span> omnia, quae cognitione digna sint, summo otio secum ipse consideret et contempletur, tamen, si solitudo tanta sit, ut hominem videre non possit, excedat e vita. Princepsque omnium virtutum illa sapientia, quam <span class="foreign" lang="greek">sofi/an</span> Graeci vocant—prudentiam enim, quam Graeci <span class="foreign" lang="greek">fro/nhsin</span> dicunt, aliam quandam intellegimus, quae est rerum expetendarum fugiendarumque scientia; illa autem sapientia, quam principem dixi, rerum est divinarum et humanarum scientia, in qua continetur deorum et hominum communitas et societas inter ipsos; ea si maxima est, ut est certe, necesse est, quod a communitate ducatur officium, id esse maximum. Etenim cognitio contemplatioque naturae manca quodam modo atque inchoata sit, si nulla actio rerum consequatur. Ea autem actio in hominum commodis tuendis maxime cernitur; pertinet igitur ad societatem <span class="pagebreak" id="index.xml-pb-d30e1439">[Page p.158]</span> generis humani; ergo haec cognition anteponenda est.</p><p> </p></div><div class="textpart" id="index.xml-body.1_div.1_div.1_div.154"><h4><span class="headingNumber">1.1.154. </span></h4><p>Atque id optimus quisque re ipsa ostencit et iudicat. Quis enim est tam cupidus in perspicienda cognoscendaque rerum natura, ut, si ei tractanti contemplantique res cognitione dignissimas subito sit allatum periculum discrimenque patriae, cui subvenire opitularique possit, non illa omnia relinquat atque abiciat, etiamsi dinumerare se stellas aut metiri mundi magnitudinem posse arbitretur? atque hoc idem in parentis, in amici re aut periculo fecerit.</p><p> </p></div><div class="textpart" id="index.xml-body.1_div.1_div.1_div.155"><h4><span class="headingNumber">1.1.155. </span></h4><p>Quibus rebus intellegitur studiis officiisque scientiae praeponenda esse officia iustitiae, quae pertinent ad hominum utilitatem,qua nihil homini esse debet antiquius.</p><p><span class="">chapter 44</span> Atque illi, quorum studia vitaque omnis in rerum cognitione versata est, tamen ab augendis hominum utilitatibus et commodis non recesserunt; nam et erudiverunt multos, quo meliores cives utilioresque rebus suis publicis essent, ut Thebanum Epaminondam Lysis Pythagoreus, Syracosium Dionem Plato multique multos, nosque ipsi, quicquid ad rem publicam attulimus, si modo aliquid attulimus, a doctoribus atque doctrina instructi ad eam et ornati accessimus.</p></div><div class="textpart" id="index.xml-body.1_div.1_div.1_div.156"><h4><span class="headingNumber">1.1.156. </span></h4><p>Neque solum vivi atque praesentes studiosos discendi erudiunt atque docent, sed hoc <span class="pagebreak" id="index.xml-pb-d30e1459">[Page p.160]</span> idem etiam post mortem monumentis litterarum assequuntur. Nec enim locus ullus est praetermissus ab iis, qui ad leges, qui ad mores, qui ad disciplinam rei publicae pertineret, ut otium suum ad nostrum negotium contulisse videantur. Ita illi ipsi doctrinae studiis et sapientiae dediti ad hominum utilitatem suam prudentiam intellegentiamque potissimum conferunt; ob eamque etiam causam eloqui copiose, modo prudenter, melius est quam vel acutissime sine eloquentia cogitare, quod cogitatio in se ipsa vertitur, eloquentia complectitur eos, quibuscum communitate iuncti sumus.</p><p> </p></div><div class="textpart" id="index.xml-body.1_div.1_div.1_div.157"><h4><span class="headingNumber">1.1.157. </span></h4><p>Atque ut apium examina non fingendorum favorum causa congregantur, sed, cum congregabilia natura sint, fingunt favos, sic homines, ac multo etiam magis, natura congregati adhibent agendi cogitandique sollertiam. Itaque, nisi ea virtus, quae constat ex hominibus tuendis, id est ex societate generis humani, attingat cognitionem rerum, solivaga cognitio et ieiuna videatur, itemque magnitudo animi remota communitate coniunctioneque humana feritas sit quaedam et immanitas. Ita fit, ut vincat cognitionis studium consociatio hominum atque communitas.</p><p> </p></div><div class="textpart" id="index.xml-body.1_div.1_div.1_div.158"><h4><span class="headingNumber">1.1.158. </span></h4><p>Nec verum est, quod dicitur a quibusdam, propter necessitatem vitae, quod ea, quae natura desideraret, consequi sine aliis atque efficere non possemus, <span class="pagebreak" id="index.xml-pb-d30e1471">[Page p.162]</span> idcirco initam esse cum hominibus communitatem et societatem; quodsi omnia nobis, quae ad victum cultumque pertinent, quasi virgula divina, ut aiunt, suppeditarentur, turn optimo quisque ingenio negotiis omnibus omissis totum se in cognitione et scientia collocaret. Non est ita; nam et solitudinem fugeret et socium studii quaereret, tum docere turn discere vellet, turn audire turn dicere. Ergo omne officium, quod ad coniunctionem hominum et ad societatem tuendam valet, anteponendum est illi officio, quod cognitione et scientia continetur.</p><p> </p></div><div class="textpart" id="index.xml-body.1_div.1_div.1_div.159"><h4><span class="headingNumber">1.1.159. </span></h4><p><span class="">chapter 45</span> Illud forsitan quaerendum sit, num haec communitas, quae maxime est apta naturae, sit etiam moderationi modestiaeque semper anteponenda. Non placet; sunt enim quaedam partim ita foeda, partim ita flagitiosa, ut ea ne conservandae quidem patriae causa sapiens facturus sit. Ea Posidonius collegit permulta, sed ita taetra quaedam, ita obscena, ut dictu quoque videantur turpia. Haec igitur non suscipiet rei publicae causa, ne res publica quidem pro se suscipi volet. Sed hoc commodius se res habet, quod non potest accidere tempus, ut intersit rei publicae quicquam illorum facere sapientem.</p><p> </p></div><div class="textpart" id="index.xml-body.1_div.1_div.1_div.160"><h4><span class="headingNumber">1.1.160. </span></h4><p>Quare hoc quidem effectum sit, in officiis deligendis id genus officiorum excellere, quod teneatur hominum societate. <span class="strikethrough">Etenim cognitionem prudentiamque <span class="pagebreak" id="index.xml-pb-d30e1487">[Page p.164]</span> sequetur considerata actio; ita fit, ut agere considerate pluris sit quam cogitare prudenter.</span></p><p>Atque haec quidem hactenus. Patefactus enim locus est ipse, ut non difficile sit in exquirendo officio, quid cuique sit praeponendum, videre. In ipsa autem communitate sunt gradus officiorum, ex quibus, quid cuique praestet, intellegi possit, ut prima dis immortalibus, secunda patriae, tertia parentibus, deinceps gradatim reliquis debeantur.</p><p> </p></div><div class="textpart" id="index.xml-body.1_div.1_div.1_div.161"><h4><span class="headingNumber">1.1.161. </span></h4><p>Quibus ex rebus breviter disputatis intellegi potest non solum id homines solere dubitare, honestumne an turpe sit, sed etiam duobus propositis honestis utrum honestius sit. Hie locus a Panaetio est, ut supra dixi, praetermissus. Sed iam ad reliqua pergamus.</p></div></div><div class="pagebreak" id="index.xml-pb-d30e1497">[Page p.168]</div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head">Liber Secundus</span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span></h4><p><span class="">chapter 1</span> Quem ad modum officia ducerentur ab honestate, Marce fili, atque ab omni genere virtutis, satis explicatum arbitror libro superiore. Sequitur, ut haec officiorum genera persequar, quae pertinent ad vitae cultum et ad earum rerum, quibus utuntur homines, facultatem, ad opes, ad copias <span class="strikethrough">; in quo tur quaeri dixi, quid utile, quid inutile, tur ex utilibus quid utilius aut quid maxime utile</span>. De quibus dicere aggrediar, si pauca prius de instituto ac de iudicio meo dixero.</p><p> </p></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span></h4><p>Quamquam enim libri nostri complures non modo ad legendi, sed etiam ad scribendi studium excitaverunt, tamen interdum vereor, ne quibusdam bonis viris philosophiae nomen sit invisum mirenturque in ea tantum me operae et temporis ponere.</p><p>Ego autem, quam diu res publica per eos gerebatur, quibus se ipsa commiserat, omnis meas curas cogitationesque in eam conferebam; cum autem dominatu unius omnia tenerentur neque esset usquam consilio aut auctoritati locus, socios denique tuendae rei publicae, summos viros, amisissem, nec me angoribus dedidi, quibus essem confectus, nisi <span class="pagebreak" id="index.xml-pb-d30e1516">[Page p.170]</span> iis restitissem, nec rursum indignis homine docto voluptatibus.</p><p> </p></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span></h4><p>Atque utinam res publica stetisset, quo coeperat, statu nec in homines non tam commutandarum quam evertendarum rerum cupidos incidisset! Primum enim, ut stante re publica facere solebamus, in agendo plus quam in scribendo operae poneremus, deinde ipsis scriptis non ea, quae nunc, sed actiones nostras mandaremus, ut saepe fecimus. Cum autem res publica, in qua omnis mea cura, cogitatio, opera poni solebat, nulla esset omnino, illae scilicet litterae conticuerunt forenses et senatoriae. </p></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span></h4><p>Nihil agere autem cum animus non posset, in his studiis ab initio versatus aetatis existimavi honestissime molestias posse deponi, si me ad philosophiam rettulissem. Cui cum multum adulescens discendi causa temporis tribuissem, posteaquam honoribus inservire coepi meque totum rei publicae tradidi, tantum erat philosophiae loci, quantum superfuerat amicorum et rei publicae temporibus; id autem omne consumebatur in legendo, scribendi otium non erat.</p><p> </p></div><div class="textpart" id="index.xml-body.1_div.1_div.2_div.5"><h4><span class="headingNumber">1.2.5. </span></h4><p><span class="">chapter 2</span> Maximis igitur in malis hoc tamen boni assecuti videmur, ut ea litteris mandaremus, quae nec erant satis nota nostris et erant cognitione dignissima. Quid enim est, per deos, optabilius sapientia, <span class="pagebreak" id="index.xml-pb-d30e1533">[Page p.172]</span> quid praestantius, quid homini melius, quid homine dignius? Hanc igitur qui expetunt, philosophi nominantur, nec quicquam aliud est philosophia, si interpretari velis, praeter studium sapientiae. Sapientia autem est, ut a veteribus philosophis definitum est, rerum divinarum et humanarum causarumque, quibus eae res continentur, scientia; cuius studium qui vituperat, haud sane intellego, quidnam sit, quod laudandum putet.</p></div><div class="textpart" id="index.xml-body.1_div.1_div.2_div.6"><h4><span class="headingNumber">1.2.6. </span></h4><p>Nam sive oblectatio quaeritur animi requiesque curarum, quae conferri cum eorum studiis potest, qui semper aliquid anquirunt, quod spectet et valeat ad bene beateque vivendum? sive ratio constantiae virtutisque ducitur, aut haec ars est aut nulla omnino, per quam eas assequamur. Nullam dicere maximarum rerum artem esse, cum minimarum sine arte nulla sit, hominum est parum considerate loquentium atque in maximis rebus errantium. Si autem est aliqua disciplina virtutis, ubi ea quaeretur, cum ab hoc discendi genere discesseris?</p><p>Sed haec, cum ad philosophiam cohortamur, accuratius disputari solent, quod alio quodam libro fecimus; hoc autem tempore tantum nobis declarandum fuit, cur orbati rei publicae muneribus ad hoc nos studium potissimum contulissemus.</p><p> </p></div><div class="textpart" id="index.xml-body.1_div.1_div.2_div.7"><h4><span class="headingNumber">1.2.7. </span></h4><p>Occurritur autem nobis, et quidem a doctis et <span class="pagebreak" id="index.xml-pb-d30e1545">[Page p.174]</span> eruditis quaerentibus, satisne constanter facere videamur, qui, cum percipi nihil posse dicamus, tamen et aliis de rebus disserere soleamus et hoc ipso tempore praecepta officii persequamur. Quibus vellem satis cognita esset nostra sententia. Non enim sumus ii, quorum vagetur animus errore nec habeat umquam, quid sequatur. Quae enim esset ista mens vel quae vita potius non modo disputandi, sed etiam vivendi ratione sublata? Nos autem, ut ceteri alia certa, alia incerta esse dicunt, sic ab his dissentientes alia probabilia, contra alia dicimus.</p><p> </p></div><div class="textpart" id="index.xml-body.1_div.1_div.2_div.8"><h4><span class="headingNumber">1.2.8. </span></h4><p>Quid est igitur, quod me impediat ea, quae probabilia mihi videantur, sequi, quae contra, improbare atque affirmandi arrogantiam vitantem fugere temeritatem, quae a sapientia dissidet plurimum? Contra autem omnia disputatur a nostris, quod hoc ipsum probabile elucere non posset, nisi ex utraque parte causarum esset facta contentio.</p><p>Sed haec explanata sunt in Academicis nostris satis, ut arbitror, diligenter. Tibi autem, mi Cicero, quamquam in antiquissima nobilissimaque philosophia Cratippo auctore versaris iis simillimo, qui ista <span class="pagebreak" id="index.xml-pb-d30e1554">[Page p.176]</span> praeclara pepererunt, tamen haec nostra finitima vestris ignota esse nolui.</p><p>Sed iam ad instituta pergamus.</p><p> </p></div><div class="textpart" id="index.xml-body.1_div.1_div.2_div.9"><h4><span class="headingNumber">1.2.9. </span></h4><p><span class="">chapter 3</span> Quinque igitur rationibus propositis officii persequendi, quarum duae ad decus honestatemque pertinerent, duae ad commoda vitae, copias, opes, facultates, quinta ad eligendi iudicium, si quando ea, quae dixi, pugnare inter se viderentur, honestatis pars confecta est, quam quidem tibi cupio esse notissimam.</p><p>Hoc autem, de quo nune agimus, id ipsum est, quod <span class="quote">‘utile’</span> appellatur. In quo verbo lapsa consuetudo deflexit de via sensimque eo deducta est, ut honestatem ab utilitate secernens constitueret esse honestum aliquid, quod utile non esset, et utile, quod non honestum, qua nulla pernicies maior hominum vitae potuit afferri.</p><p> </p></div><div class="textpart" id="index.xml-body.1_div.1_div.2_div.10"><h4><span class="headingNumber">1.2.10. </span></h4><p>Summa quidem auctoritate philosophi severe sane atque honeste haec tria genera confusa cogitatione distinguunt. <span class="strikethrough">Quicquid enim iustum sit, id etiam utile esse censent, itemque quod honestum, idem iustum; ex quo efficitur, ut, quicquid honestum sit, idem sit utile.</span> Quod qui parum perspiciunt, ii saepe versutos <span class="pagebreak" id="index.xml-pb-d30e1578">[Page p.178]</span> horines et callidos admirantes malitiam sapientiam iudicant. Quorum error eripiendus est opinioque omnis ad eam spem traducenda, ut honestis consiliis iustisque factis, non fraude et malitia se intellegant ea, quae velint, consequi posse.</p><p> </p></div><div class="textpart" id="index.xml-body.1_div.1_div.2_div.11"><h4><span class="headingNumber">1.2.11. </span></h4><p>Quae ergo ad vitam hominum tuendam pertinent, partim sunt inanima, ut aurum, argentum, ut ea, quae gignuntur e terra, ut alia generis eiusdem, partim animalia, quae habent suos impetus et rerum appetitus. Eorum autem alia rationis expertia sunt, alia ratione utentia; expertes rationis equi, boves, reliquae pecudes, <span class="strikethrough">apes,</span> quarum opere efficitur aliquid ad usum hominum atque vitam; ratione autem utentium duo genera ponunt, deorum unum, alterum hominum. Deos placatos pietas efficiet et sanctitas, proxime autem et secundum deos homines hominibus maxime utiles esse possunt.</p><p> </p></div><div class="textpart" id="index.xml-body.1_div.1_div.2_div.12"><h4><span class="headingNumber">1.2.12. </span></h4><p>Earumque item rerum, quae noceant et obsint, eadem divisio est. Sed quia deos nocere non putant, iis exceptis homines hominibus obesse plurimum arbitrantur.</p><p>Ea enim ipsa, quae inanima diximus, pleraque sunt hominum operis effecta; quae nec haberemus, nisi manus et ars accessisset, nec iis sine hominum administratione uteremur. Neque enim valetudinis curatio neque navigatio neque agri cultura neque frugum fructuumque reliquorum perceptio et <span class="pagebreak" id="index.xml-pb-d30e1596">[Page p.180]</span> conservatio sine hominum opera ulla esse potuisset.</p></div><div class="textpart" id="index.xml-body.1_div.1_div.2_div.13"><h4><span class="headingNumber">1.2.13. </span></h4><p>Iam vero et earum rerum, quibus abundaremus, exportatio et earum, quibus egeremus, invectio certe nulla esset, nisi his muneribus homines fungerentur. Eademque ratione nec lapides ex terra exciderentur ad usum nostrum necessarii, nec <span class="quote">‘ferrum, aes, aurum, argentum’</span> effoderetur <span class="quote">‘penitus abditum’</span> sine hominum labore et manu.</p><p><span class="">chapter 4</span> Tecta vero, quibus et frigorum vis pelleretur et calorum molestiae sedarentur, unde aut initio generi humano dari potuissent aut postea subveniri, si aut vi tempestatis aut terrae motu aut vetustate cecidissent, nisi communis vita ab hominibus harum rerum auxilia petere didicisset?</p></div><div class="textpart" id="index.xml-body.1_div.1_div.2_div.14"><h4><span class="headingNumber">1.2.14. </span></h4><p>Adde ductus aquarum, derivationes fluminum, agrorum irrigationes, moles oppositas fluctibus, portus manu factos, quae unde sine hominum opere habere possemus? Ex quibus multisque aliis perspicuum est, qui fructus quaeque utilitates ex rebus iis,quae sint inanimae,percipiantur,eas nosnullo modo sine hominum manu atque opera capere potuisse.</p><p>Qui denique ex bestiis fructus aut quae commoditas, nisi homines adiuvarent, percipi posset? Nam et qui principes inveniendi fuerunt, quem ex quaque belua usum habere possemus, homines certe fuerunt, nec hoc tempore sine hominum opera aut pascere eas aut domare aut tueri aut tempestivos fructus ex iis capere possemus; ab eisdemque et, quae nocent, interficiuntur et, quae usui possunt esse, capiuntur.</p><p> </p></div><div class="textpart" id="index.xml-body.1_div.1_div.2_div.15"><h4><span class="headingNumber">1.2.15. </span></h4><p>Quid enumerem artium multitudinem, sine quibus vita omnino nulla esse potuisset? Qui enim aegris <span class="pagebreak" id="index.xml-pb-d30e1621">[Page p.182]</span> subveniretur, quae esset oblectatio valentium, qui victus aut cultus, nisi tam multae nobis artes ministrarent? quibus rebus exculta hominum vita tantum distat a victu et cultu bestiarum. Urbes vero sine hominum coetu non potuissent nec aedificari nec frequentari; ex quo leges moresque constituti, tum iuris aequa discriptio certaque vivendi disciplina; quas res et mansuetudo animorum consecuta et verecundia est effectumque, ut esset vita munitior, atque ut dando et accipiendo mutuandisque facultatibus et commodandis nulla re egeremus.</p><p> </p></div><div class="textpart" id="index.xml-body.1_div.1_div.2_div.16"><h4><span class="headingNumber">1.2.16. </span></h4><p><span class="">chapter 5</span> Longiores hoc loco sumus, quam necesse est. Quis est enim, cui non perspicua sint illa, quae pluribus verbis a Panaetio commemorantur, neminem neque ducem bello nec principem domi magnas res et salutares sine hominum studiis gerere potuisse? Commemoratur ab eo Themistocles, Pericles, Cyrus, Agesilaus, Alexander, quos negat sine adiumentis hominum tantas res efficere potuisse. Utitur in re non dubia testibus non necessariis.</p><p>Atque ut magnas utilitates adipiscimur conspiratione hominum atque consensu, sic nulla tam detestabilis pestis est, quae non homini ab homine nascatur. Est Dicaearchi liber de interitu hominum, <span class="pagebreak" id="index.xml-pb-d30e1632">[Page p.184]</span> Peripatetici magni et copiosi, qui collectis ceteris causis eluvionis, pestilentiae, vastitatis, beluarum etiam repentinae multitudinis, quarum impetu docet quaedam hominum genera esse consumpta, deinde comparat, quanto plures deleti sint homines hominum impetu, id est bellis aut seditionibus, quam omni reliqua calamitate.</p><p> </p></div><div class="textpart" id="index.xml-body.1_div.1_div.2_div.17"><h4><span class="headingNumber">1.2.17. </span></h4><p>Cum igitur hie locus nihil habeat dubitationis, quin homines plurimum hominibus et prosint et obsint, proprium hoc statuo esse virtutis, conciliare animos hominum et ad usus suos adiungere. Itaque, quae in rebus inanimis quaeque in usu et tractatione beluarum fiunt utiliter ad hominum vitam, artibus ea tribuuntur operosis, hominum autem studia ad amplificationem nostrarum rerum prompta ac parata <span class="strikethrough">virorum praestantium</span> sapientia et virtute excitantur.</p></div><div class="textpart" id="index.xml-body.1_div.1_div.2_div.18"><h4><span class="headingNumber">1.2.18. </span></h4><p>Etenim virtus omnis tribus in rebus fere vertitur, quarum una est in perspiciendo, quid in quaque re verum sincerumque sit, quid consentaneum cuique, quid consequens, ex quo quaeque gignantur, quae cuiusque rei causa sit, alterum cohibere motus animi turbatos, quos Graeci <span class="foreign" lang="greek">pa/qh</span> nominant, appetitionesque, quas illi <span class="foreign" lang="greek">o(rma/s,</span> oboedientes efficere rationi, tertium iis, quibuscum congregemur, uti moderate et scienter, quorum studiis ea, quae natura desiderat, expleta cumulataque habeamus, per eosdemque, si quid importetur nobis incommodi, propulsemus ulciscamurque eos, qui nocere nobis conati sint, <span class="pagebreak" id="index.xml-pb-d30e1651">[Page p.186]</span> tantaque poena afficiamus, quantam aequitas humanitasque patitur.</p><p> </p></div><div class="textpart" id="index.xml-body.1_div.1_div.2_div.19"><h4><span class="headingNumber">1.2.19. </span></h4><p><span class="">chapter 6</span> Quibus autem rationibus hanc facultatem assequi possimus, ut hominum studia complectamur eaque teneamus, dicemus, neque ita multo post, sed pauca ante dicenda sunt.</p><p>Magnam vim esse in fortuna in utramque partem, vel secundas ad res vel adversas, quis ignorat? Nam et, cum prospero flatu eius utimur, ad exitus pervehimur optatos et, cum reflavit, affligimur. Haec igitur ipsa fortuna ceteros casus rariores habet, primum ab inanimis procellas, tempestates, naufragia, ruinas, incendia, deinde a bestiis ictus, morsus, impetus; haec ergo, ut dixi, rariora. </p></div><div class="textpart" id="index.xml-body.1_div.1_div.2_div.20"><h4><span class="headingNumber">1.2.20. </span></h4><p>At vero interitus exercituum, ut proxime trium, saepe multorum, clades imperatorum, ut nuper summi et singularis viri, invidiae praeterea multitudinis atque ob eas bene meritorum saepe civium expulsiones, calamitates, fugae, rursusque secundae res, honores, imperia, victoriae, quamquam fortuita sunt, tamen sine hominum opibus et studiis neutram in partem effici possunt.</p><p>Hoc igitur cognito dicendum est, quonam modo hominum studia ad utilitates nostras allicere atque excitare possimus. Quae si longior fuerit oratio, <span class="pagebreak" id="index.xml-pb-d30e1667">[Page p.188]</span> cum magnitudine utilitatis comparetur; ita fortasse etiam brevior videbitur.</p><p> </p></div><div class="textpart" id="index.xml-body.1_div.1_div.2_div.21"><h4><span class="headingNumber">1.2.21. </span></h4><p>Quaecumque igitur homines homini tribuunt ad eum augendum atque honestandum, aut benivolentiae gratia faciunt, cum aliqua de causa quempiam diligunt, aut honoris, si cuius virtutem suspiciunt, quemque dignum fortuna quam amplissima putant, aut cui fidem habent et bene rebus suis consulere arbitrantur, aut cuius opes metuunt, aut contra, a quibus aliquid exspectant, ut cum reges popularesve homines largitiones aliquas proponunt, aut postremo pretio ac mercede ducuntur, quae sordidissima, est illa quidem ratio et inquinatissima et iis, qui ea tenentur, et illis, qui ad eam confugere conantur; </p></div><div class="textpart" id="index.xml-body.1_div.1_div.2_div.22"><h4><span class="headingNumber">1.2.22. </span></h4><p>male enim se res habet, cum, quod virtute effici debet, id temptatur pecunia. Sed quoniam non numquam hoc subsidium necessarium est, quem ad modum sit utendum eo, dicemus, si prius iis de rebus, quae virtuti propiores sunt, dixerimus.</p><p>Atque etiam subiciunt se homines imperio alterius et potestati de causis pluribus. Ducuntur enim aut benivolentia aut beneficiorum magnitudine aut dignitatis praestantia aut spe sibi id utile futurum aut metu ne vi parere cogantur, aut spe largitionis <span class="pagebreak" id="index.xml-pb-d30e1680">[Page p.190]</span> promissisque capti aut postremo, ut saepe in nostra re publica videmus, mercede conducti.</p><p> </p></div><div class="textpart" id="index.xml-body.1_div.1_div.2_div.23"><h4><span class="headingNumber">1.2.23. </span></h4><p><span class="">chapter 7</span> Omnium autem rerum nec aptius est quicquam ad opes tuendas ac tenendas quam diligi nec alienius quam timeri. Praeclare enim Ennius: </p><blockquote class="blockquote"><div class="l">Quém metuunt, odérunt; quem quisque ódit, periisse éxpetit.</div></blockquote><p> Multorum autem odiis nullas opes posse obsistere, si antea fuit ignotum, nuper est cognitum. Nec vero huius tyranni solum, quem armis oppressa pertulit civitas ac paret cum maxime mortuo, interitus declarat, quantum odium hominum valeat ad pestem, sed reliquorum similes exitus tyrannorum, quorum haud fere quisquam talem interitum effugit; malus enim est custos diuturnitatis metus contraque benivolentia fidelis vel ad perpetuitatem.</p><p> </p></div><div class="textpart" id="index.xml-body.1_div.1_div.2_div.24"><h4><span class="headingNumber">1.2.24. </span></h4><p>Sed iis, qui vi oppresses imperio coercent, sit sane adhibenda saevitia, ut eris in famulos, si aliter teneri non possunt; qui vero in libera civitate ita se instruunt, ut metuantur, iis nihil potest esse dementius. Quamvis enim sint demersae leges alicuius opibus, quamvis timefacta libertas, emergunt tamen haec aliquando aut iudiciis tacitis aut occultis de honore suffragiis. Acriores autem morsus sunt intermissae <span class="pagebreak" id="index.xml-pb-d30e1700">[Page p.192]</span> libertatis quam retentae. Quod igitur latissime patet neque ad incolumitatem solum, sed etiam ad opes et potentiam valet plurimum, id amplectamur, ut metus absit, caritas retineatur. Ita facillime, quae volemus, et privatis in rebus et in re publica consequemur.</p><p>Etenim qui se metui volent, a quibus metuentur, eosdem metuant ipsi necesse est. </p></div><div class="textpart" id="index.xml-body.1_div.1_div.2_div.25"><h4><span class="headingNumber">1.2.25. </span></h4><p>Quid enim censemus superiorem ilium Dionysium quo cruciatu timoris angi solitum, qui cultros metuens tonsorios candente carbone sibi adurebat capillum? quid Alexandrum Pheraeum quo animo vixisse arbitramur? qui, ut scriptum legimus, cum uxorem Theben admodum diligeret, tamen ad ear ex epulis in cubiculum veniens barbarum, et eum quidem, ut scriptum est, compunctum notis Thraeciis, destricto gladio iubebat anteire praemittebatque de stipatoribus suis, qui scrutarentur arculas muliebres et, ne quod in vestimentis telum occultaretur, exquirerent. O miserum, qui fideliorem et barbarum et stigmatiari putaret quam coniugem! Nec eum fefellit; ab ea est enim ipsa propter pelicatus suspicionem interfectus.</p><p>Nec vero ulla vis imperii tanta est, quae premente metu possit esse diuturna. </p></div><div class="textpart" id="index.xml-body.1_div.1_div.2_div.26"><h4><span class="headingNumber">1.2.26. </span></h4><p>Testis est Phalaris, cuius est praeter ceteros nobilitata crudelitas, qui non ex insidiis interiit, ut is, quem modo dixi, Alexander, non a paucis, ut hic noster, sed in quem universa Agrigentinorum multitudo impetum fecit.</p><p>Quid? Macedones nonne Demetrium reliquerunt <span class="pagebreak" id="index.xml-pb-d30e1714">[Page p.194]</span> universique se ad Pyrrhum contulerunt? Quid? Lacedaemonios iniuste imperantes nonne repente omnes fere socii deseruerunt spectatoresque se otiosos praebuerunt Leuctricae calamitatis?</p><p><span class="">chapter 8</span> Externa libentius in tali re quam domestica recordor. Verum tamen, quam diu imperium populi Romani beneficiis tenebatur, non iniuriis, bella aut pro sociis aut de imperio gerebantur, exitus erant bellorum aut mites aut necessarii, regum, populorum, nationum portus erat et refugium senatus,</p></div><div class="textpart" id="index.xml-body.1_div.1_div.2_div.27"><h4><span class="headingNumber">1.2.27. </span></h4><p>nostri autem magistratus imperatoresque ex hac una re maximam laudem capere studebant, si provincias, si socios aequitate et fide defendissent; <span class="">alternatesection 27</span> itaque illud patrocinium orbis terrae verius quam imperium poterat nominari.</p><p>Sensim hanc consuetudinem et disciplinam iam antea minuebamus, post vero Sullae victoriam penitus amisimus; desitum est enim videri quicquam in socios iniquum, cum exstitisset in cives tanta crudelitas. Ergo in illo secuta est honestam causam non honesta victoria; est enim ausus dicere, hasta posita cum bona in foro venderet et bonorum virorum et locupletium et certe civium, <span class="quote">‘praedam se suam <span class="pagebreak" id="index.xml-pb-d30e1729">[Page p.196]</span> vendere.’</span> Secutus est, qui in causa impia, victoria etiam foediore non singulorum civium bona publicaret, sed universas provincias regionesque uno calamitatis iure comprehenderet.</p><p> </p></div><div class="textpart" id="index.xml-body.1_div.1_div.2_div.28"><h4><span class="headingNumber">1.2.28. </span></h4><p>Itaque vexatis ac perditis exteris nationibus ad exemplum amissi imperii portari in triumpho Massiliam vidimus et ex ea urbe triumphari, sine qua numquam nostri imperatores ex Transalpinis bellis triumpharunt. Multa praeterea commemorarem nefaria in socios, si hoc uno quicquam sol vidisset indignius, lure igitur plectimur. Nisi enim multorum impunita scelera tulissemus, numquam ad unum tanta pervenisset licentia; a quo quidem rei familiaris ad paucos, cupiditatum ad multos improbos venit hereditas. </p></div><div class="textpart" id="index.xml-body.1_div.1_div.2_div.29"><h4><span class="headingNumber">1.2.29. </span></h4><p>Nec vero umquam bellorum civilium semen et causa deerit, dum homines perditi hastam illam cruentam et meminerint et sperabunt; quam P. Sulla cum vibrasset dictatore propinquo suo, idem sexto tricesimo anno post a sceleratiore hasta non recessit; alter autem, qui in illa dictatura scriba fuerat, in hac fuit quaestor urbanus. Ex quo debet intellegi talibus praemiis propositis numquam defutura bella civilia.</p><p>Itaque parietes modo urbis stant et manent, iique ipsi iam extrema scelera metuentes, rem vero publicam penitus amisimus. Atque in has clades incidimus (redeundum est enim ad propositum), dum metui <span class="pagebreak" id="index.xml-pb-d30e1742">[Page p.198]</span> quam carl esse et diligi malumus. Quae si populo Romano iniuste imperanti accidere potuerunt, quid debent putare singuli? Quod cum perspicuum sit, benivolentiae vim esse magnam, metus imbecillam, sequitur, ut disseramus, quibus rebus facillime possimus eam, quam volumus, adipisci cum honore et fide caritatem.</p><p> </p></div><div class="textpart" id="index.xml-body.1_div.1_div.2_div.30"><h4><span class="headingNumber">1.2.30. </span></h4><p>Sed ea non pariter omnes egemus; nam ad cuiusque vitam institutam accommodandum est, a multisne opus sit an satis sit a paucis diligi. Certum igitur hoc sit, idque et primum et maxime necessarium, familiaritates habere fidas amantium nos amicorum et nostra mirantium; haec enim una res prorsus, ut non multum differat inter summos et mediocris viros, aeque utrisque est propemodum comparanda.</p><p> </p></div><div class="textpart" id="index.xml-body.1_div.1_div.2_div.31"><h4><span class="headingNumber">1.2.31. </span></h4><p>Honore et gloria et benivolentia civium fortasse non aeque omnes egent, sed tamen, si cui haec suppetunt, adiuvant aliquantum cum ad cetera, tum ad amicitias comparandas.</p><p><span class="">chapter 9</span> Sed de amicitia alio libro dictum est, qui inscribitur Laelius; nunc dicamus de gloria, quamquam ea quoque de re duo sunt nostri libri, sed attingamus, quandoquidem ea in rebus maioribus administrandis adiuvat plurimum.</p><p>Summa igitur et perfecta gloria constat ex tribus <span class="pagebreak" id="index.xml-pb-d30e1760">[Page p.200]</span> his: si diligit multitudo, si fidem habet, si cum admiratione quadam honore dignos putat. Haec autem, si est simpliciter breviterque dicendum, quibus rebus pariuntur a singulis, eisdem fere a multitudine. Sed est alius quoque quidam aditus ad multitudinem, ut in universorum animos tamquam influere possimus.</p><p> </p></div><div class="textpart" id="index.xml-body.1_div.1_div.2_div.32"><h4><span class="headingNumber">1.2.32. </span></h4><p>Ac primum de illis tribus, quae ante dixi, benivolentiae praecepta videamus; quae quidem capitur beneficiis maxime, secundo autem loco voluntate benefica benivolentia movetur, etiamsi res forte non suppetit; vehementer autem amor multitudinis commovetur ipsa fama et opinione liberalitatis, beneficentiae, iustitiae, fidei omniumque earum virtutum, quae pertinent ad mansuetudinem morum ac facilitatem. Etenim illud ipsum, quod honesturn decorumque dicimus, quia per se nobis placet animosque omnium natura et specie sua commovet maximeque quasi perlucet ex iis, quas commemoravi, virtutibus, idcirco illos, in quibus eas virtutes esse remur, a natura ipsa diligere cogimur. Atque hae quidem causae diligendi gravissimae; possunt enim praetcrea non nullae esse leviores.</p><p> </p></div><div class="textpart" id="index.xml-body.1_div.1_div.2_div.33"><h4><span class="headingNumber">1.2.33. </span></h4><p>Fides autem ut habeatur, duabus rebus effici potest, si existimabimur adepti coniunctam cum iustitia prudentiam. Nam et iis fidem habemus, <span class="pagebreak" id="index.xml-pb-d30e1773">[Page p.202]</span> quos plus intellegere quam nos arbitramur quosque et futura prospicere credimus et, cum res agatur in discrimenque ventum sit, expedire rem et consilium ex tempore capere posse; hanc enim utilem homines existimant veramque prudentiam. Iustis autem et fidis hominibus, id est bonis viris, ita fides habetur, ut nulla sit in iis fraudis iniuriaeque suspicio. Itaque his salutem nostram, his fortunas, his liberos rectissime committi arbitramur.</p><p> </p></div><div class="textpart" id="index.xml-body.1_div.1_div.2_div.34"><h4><span class="headingNumber">1.2.34. </span></h4><p>Harum igitur duarum ad fidem faciendam iustitia plus pollet, quippe cum ea sine prudentia satis habeat auctoritatis, prudentia sine iustitia nihil valet ad faciendam fidem. Quo enim quis versutior et callidior, hoc invisior et suspectior est detracta opinione probitatis. Quam ob rem intellegentiae iustitia coniuncta, quantum volet, habebit ad faciendam fidem virium; iustitia sine prudentia multum poterit, sine iustitia nihil valebit prudentia.</p><p> </p></div><div class="textpart" id="index.xml-body.1_div.1_div.2_div.35"><h4><span class="headingNumber">1.2.35. </span></h4><p><span class="">chapter 10</span> Sed ne quis sit admiratus, cur, cum inter omnes philosophos constet a meque ipso saepe disputatum sit, qui unam haberet, omnes habere virtutes, nune ita seiungam, quasi possit quisquam, qui non idem prudens sit, iustus esse, alia est illa, cum veritas ipsa limatur in disputatione, subtilitas, alia, cum ad opinionem communem omnis accommodatur oratio. Quam ob rem, ut volgus, ita nos hoc loco <span class="pagebreak" id="index.xml-pb-d30e1787">[Page p.204]</span> loquimur, ut alios fortes, alios viros bonos, alios prudentes esse dicamus; popularibus enim verbis est agendum et usitatis, cum loquimur de opinione populari, idque eodem modo fecit Panaetius. Sed ad propositum revertamur.</p><p> </p></div><div class="textpart" id="index.xml-body.1_div.1_div.2_div.36"><h4><span class="headingNumber">1.2.36. </span></h4><p>Erat igitur ex iis tribus, quae ad gloriam pertinerent, hoc tertium, ut cum admiratione hominum honore ab iis digni iudicaremur. Admirantur igitur communiter illi quidem omnia, quae magna et praeter opinionem suam animadverterunt, separatim autem, in singulis si perspiciunt necopinata quaedam bona. Itaque eos viros suspiciunt maximisque efferunt laudibus, in quibus existimant se excellentes quasdam et singulares perspicere virtutes, despiciunt autem eos et contemnunt, in quibus nihil virtutis, nihil animi, nihil nervorum putant. Non enim omnes eos contemnunt, de quibus male existimant. Nam quos improbos, maledicos, fraudulentos putant et ad faciendam iniuriam instructos, eos haud contemnunt quidem, sed de iis male existimant. Quam ob rem, ut ante dixi, contemnuntur ii, qui <span class="quote">‘nec sibi nec alteri,’</span> ut dicitur, in quibus nullus labor, nulla industria, nulla cura est.</p><p> </p></div><div class="textpart" id="index.xml-body.1_div.1_div.2_div.37"><h4><span class="headingNumber">1.2.37. </span></h4><p>Admiratione autem afficiuntur ii, qui anteire ceteris virtute putantur et cum omni carere dedecore, tum vero iis vitiis, quibus alii non facile possunt obsistere. Nam et voluptates, blandissimae dominae. maioris partis animos a virtute detorquent et, dolorum cum admoventur faces, praeter modum plerique <span class="pagebreak" id="index.xml-pb-d30e1802">[Page p.206]</span> exterrentur; vita mors, divitiae paupertas omnes homines vehementissime permovent. Quae qui in utramque partem excelso animo magnoque despiciunt, cumque aliqua iis ampla et honesta res obiecta est, totos ad se convertit et rapit, tum quis non admiretur splendorem pulchritudinemque virtutis?</p><p> </p></div><div class="textpart" id="index.xml-body.1_div.1_div.2_div.38"><h4><span class="headingNumber">1.2.38. </span></h4><p><span class="">chapter 11</span> Ergo et haec animi despicientia admirabilitatem magnam facit et maxime iustitia, ex qua una virtute viri boni appellantur, mirifica quaedam multitudini videtur, nec iniuria; nemo enim iustus esse potest, qui mortem, qui dolorem, qui exsilium, qui egestatem timet, aut qui ea, quae sunt his contraria, aequitati anteponit. Maximeque admirantur eum, qui pecunia non movetur; quod in quo viro perspectum sit, hunc igni spectatum arbitrantur.</p><p>Itaque illa tria, quae proposita sunt ad gloriarm omnia iustitia conficit, et benivolentiam, quod prodesse vult plurimis, et ob eandem causam fidem et admirationem, quod eas res spernit et neglegit, ad quas plerique inflammati aviditate rapiuntur.</p><p> </p></div><div class="textpart" id="index.xml-body.1_div.1_div.2_div.39"><h4><span class="headingNumber">1.2.39. </span></h4><p>Ac mea quidem sententia omnis ratio atque institutio vitae adiumenta hominum desiderat, in primisque ut habeat, quibuscum possit familiares conferre sermones; quod est difficile, nisi speciem prae te boni viri feras. Ergo etiam solitario homini atque in agro vitam agenti opinio iustitiae necessaria est, eoque etiam magis, quod, eam si non habebunt, <span class="strikethrough">iniusti habebuntur,</span> nullis praesidiis saepti multis <span class="pagebreak" id="index.xml-pb-d30e1821">[Page p.208]</span> afficientur iniuriis.</p></div><div class="textpart" id="index.xml-body.1_div.1_div.2_div.40"><h4><span class="headingNumber">1.2.40. </span></h4><p>Atque iis etiam, qui vendunt emunt, conducunt locant contrahendisque negotiis implicantur, iustitia ad rem gerendam necessaria est, cuius tanta vis est, ut ne illi quidem, qui maleficio et scelere pascuntur, possint sine ulla particula iustitiae vivere. Nam qui eorum cuipiam, qui una latrocinantur, furatur aliquid aut eripit, is sibi ne in latrocinio quidem relinquit locum, ille autem, qui archipirata dicitur, nisi aequabiliter praedam dispertiat, aut interficiatur a sociis aut relinquatur; quin etiam leges latronum esse dicuntur, quibus pareant, quas observent. Itaque propter aequabilem praedae partitionem et Bardulis Illyrius latro, de quo est apud Theopompum, magnas opes habuit et multo maiores Viriathus Lusitanus; cui quidem etiam exercitus nostri imperatoresque cesserunt; quem C. Laelius, is qui Sapiens usurpatur, praetor fregit et comminuit ferocitatemque eius ita repressit, ut facile bellum reliquis traderet.</p><p>Cum igitur tanta vis iustitiae sit, ut ea etiam latronum opes firmet atque augeat, quantam eius vim inter leges et iudicia et in constituta re publica fore putamus?</p><p> </p></div><div class="textpart" id="index.xml-body.1_div.1_div.2_div.41"><h4><span class="headingNumber">1.2.41. </span></h4><p><span class="">chapter 12</span> Mihi quidem non apud Medos solum, ut ait Herodotus, sed etiam apud maiores nostros iustitiae fruendae causa videntur olim bene morati reges constituti. Nam cum premeretur inops multitudo ab iis, qui maiores opes habebant, ad unum aliquem <span class="pagebreak" id="index.xml-pb-d30e1835">[Page p.210]</span> confugiebant virtute praestantem; qui cum prohiberet iniuria tenuiores, aequitate constituenda summos cum infimis pari iure retinebat. Eademque constituendarum legum fuit causa, quae regum.</p></div><div class="textpart" id="index.xml-body.1_div.1_div.2_div.42"><h4><span class="headingNumber">1.2.42. </span></h4><p>Ius enim semper est quaesitum aequabile; neque enim aliter esset ius. Id si ab uno iusto et bono viro consequebantur, erant eo contenti; cum id minus contingeret, leges sunt inventae, quae cum omnibus semper una atque eadem voce loquerentur.</p><p>Ergo hoc quidem perspicuum est, eos ad imperandum deligi solitos, quorum de iustitia magna esset opinio multitudinis. Adiuncto vero, ut idem etiam prudentes haberentur, nihil erat, quod homines iis auctoribus non posse consequi se arbitrarentur. Omni igitur ratione colenda et retinenda iustitia est cum ipsa per sese (nam aliter iustitia non esset), turn propter amplificationem honoris et gloriae.</p><p>Sed ut pecuniae non quaerendae solum ratio est, verum etiam collocandae, quae perpetuos sumptus suppeditet, nec solum necessaries, sed etiam liberales, sic gloria et quaerenda et collocanda ratione est. </p></div><div class="textpart" id="index.xml-body.1_div.1_div.2_div.43"><h4><span class="headingNumber">1.2.43. </span></h4><p>Quamquam praeclare Socrates hanc viam ad gloriam proximam et quasi compendiariam dicebat esse, si quis id ageret, ut, qualis haberi vellet, talis esset. Quodsi qui simulatione et inani ostentatione et ficto non modo sermone, sed etiam voltu stabilem se gloriam consequi posse rentur, vehementer errant. <span class="pagebreak" id="index.xml-pb-d30e1847">[Page p.212]</span> Vera gloria radices agit atque etiam propagatur, ficta omnia celeriter tamquam flosculi decidunt, nee simulatum potest quicquam esse diuturnum. Testes sunt permulti in utramque partem, sed brevitatis causa familia contenti erimus una. Ti. enim Gracchus P. f. tam diu laudabitur, dum memoria rerum Romanarum manebit; at eius filii nec vivi probabantur bonis et mortui numerum optinent iure caesorum.</p><p><span class="">chapter 13</span> Qui igitur adipisci veram gloriam volet, iustitiae fungatur officiis. Ea quae essent, dictum est in libro superiore.</p><p> </p></div><div class="textpart" id="index.xml-body.1_div.1_div.2_div.44"><h4><span class="headingNumber">1.2.44. </span></h4><p><span class="">alternatechpater 13</span> Sed ut facillime, quales simus, tales esse videamur, etsi in eo ipso vis maxima est, ut simus ii, qui haberi velimus, tamen quaedam praecepta danda sunt. Nam si quis ab ineunte aetate habet causam celebritatis et nominis aut a patre acceptam, quod tibi, mi Cicero, arbitror contigisse, aut aliquo casu atque fortuna, in hunc oculi omnium coniciuntur atque in eum, quid agat, quem ad modum vivat, inquiritur et, tamquam in clarissima luce versetur, ita nullum obscurum potest nec dictum eius esse nec factum.</p></div><div class="textpart" id="index.xml-body.1_div.1_div.2_div.45"><h4><span class="headingNumber">1.2.45. </span></h4><p>Quorum autem prima aetas propter humilitatem et obscuritatem in hominum ignoratione versatur, ii, simul ac iuvenes esse coeperunt, magna spectare et ad ea rectis studiis debent contendere; <span class="pagebreak" id="index.xml-pb-d30e1864">[Page p.214]</span> quod eo firmiore animo facient, quia non modo non invidetur illi aetati, verum etiam favetur.</p><p>Prima igitur est adulescenti commendatio ad gloriam, si qua ex bellicis rebus comparari potest, in qua multi apud maiores nostros exstiterunt; semper enim fere bella gerebantur. Tua autem aetas incidit in id bellum, cuius altera pars sceleris nimium habuit, altera felicitatis parum. Quo tamen in bello cum te Pompeius alae <span class="strikethrough">alteri</span> praefecisset, magnam laudern et a summo viro et ab exercitu consequebare equitando, iaculando, omni militari labore tolerando. Atque ea quidem tua laus pariter cum re publica cecidit.</p><p>Mihi autem haec oratio suscepta non de te est, sed de genere toto; quam ob rein pergarnus ad ea, quae restant.</p><p> </p></div><div class="textpart" id="index.xml-body.1_div.1_div.2_div.46"><h4><span class="headingNumber">1.2.46. </span></h4><p>Ut igitur in reliquis rebus multo maiora opera sunt animi quam corporis, sic eae res, quas ingenio ac ratione persequimur, gratiores sunt quam illae, quas viribus. Prima igitur commendatio proficiscitur a modestia cum pietate in parentes, in suos benivolentia. Facillime autem et in optimam partem cognoscuntur adulescentes, qui se ad claros et sapientes viros bene consulentes rei publicae contulerunt; quibuscum si frequentes sunt, opinionem afferunt populo eorum fore se similes, quos sibi ipsi <span class="pagebreak" id="index.xml-pb-d30e1878">[Page p.216]</span> delegerint ad imitandum.</p></div><div class="textpart" id="index.xml-body.1_div.1_div.2_div.47"><h4><span class="headingNumber">1.2.47. </span></h4><p>P. Rutili adulescentiam ad opinionem et innocentiae et iuris scientiae P. Muci commendavit domus. Nam L. quidem Crassus, cum esset admodum adulescens, non aliunde mutuatus est, sed sibi ipse peperit maximam laudem ex illa accusatione nobili et gloriosa, et, qua aetate qui exercentur, laude affici solent, ut de Demosthene accepimus, ea aetate L. Crassus ostendit id se in foro optime iam facere, quod etiam tum poterat domi cum laude meditari.</p><p> </p></div><div class="textpart" id="index.xml-body.1_div.1_div.2_div.48"><h4><span class="headingNumber">1.2.48. </span></h4><p><span class="">chapter 14</span> Sed cum duplex ratio sit orationis, quarum in altera sermo sit, in altera contentio, non est id quidem dubium, quin contentio <span class="strikethrough">orationis</span> maiorem vim habeat ad gloriam (ea est enim, quam eloquentiam dicimus); sed tamen difficile dictu est, quantopere conciliet animos comitas affabilitasque sermonis. Exstant epistulae et Philippi ad Alexandrum et Antipatri ad Cassandrum et Antigoni ad Philippum filium, trium prudentissimorum (sic enim accepimus); quibus praecipiunt, ut oratione benigna multitudinis animos ad benivolentiam alliciant militesque blande appellando <span class="strikethrough">sermone</span> deliniant. Quae autem in multitudine cum contentione habetur oratio, ea saepe universam excitat <span class="strikethrough">gloriam</span>; magna est enim admiratio copiose sapienterque dicentis; quem qui audiunt, intellegere etiam et sapere plus quam ceteros <span class="pagebreak" id="index.xml-pb-d30e1899">[Page p.218]</span> arbitrantur. Si vero inest in oratione mixta modestia gravitas, nihil admirabilius fieri potest, eoque magis, si ea sunt in adulescente.</p><p> </p></div><div class="textpart" id="index.xml-body.1_div.1_div.2_div.49"><h4><span class="headingNumber">1.2.49. </span></h4><p>Sed cum sint plura causarum genera, quae eloquentiam desiderent, multique in nostra re publica adulescentes et apud iudices et apud populum et apud senatum dicendo laudem assecuti sint, maxima est admiratio in iudiciis.</p><p>Quorum ratio duplex est. Nam ex accusatione et ex defensione constat; quarum etsi laudabilior est defensio, tamen etiam accusatio probata persaepe est. Dixi paulo ante de Crasso; idem fecit adulescens M. Antonius. Etiam P. Sulpici eloquentiam accusatio illustravit, cum seditiosum et inutilem civem, C. Norbanum, in iudicium vocavit. </p></div><div class="textpart" id="index.xml-body.1_div.1_div.2_div.50"><h4><span class="headingNumber">1.2.50. </span></h4><p>Sed hoc quidem non est saepe faciendum nec umquam nisi aut rei publicae causa, ut ii, quos ante dixi, aut ulciscendi, ut duo Luculli, aut patrocinii, ut nos pro Siculis, pro Sardis in Albucio Iulius. In accusando etiam M'. Aquilio L. Fufi cognita industria est. Semel igitur aut non saepe certe. Sin erit, cui faciendum sit saepius, rei publicae tribuat hoc muneris, cuius inimicos ulcisci saepius non est reprehendendum; <span class="pagebreak" id="index.xml-pb-d30e1911">[Page p.220]</span> modus tamen adsit. Duri enim hominis vel potius vix hominis videtur periculum capitis inferre multis. Id cum periculosum ipsi est, turn etiam sordidum ad famam, committere, ut accusator nominere; quod contigit M. Bruto summo genere nato, illius filio, qui iuris civilis in primis peritus fuit.</p><p> </p></div><div class="textpart" id="index.xml-body.1_div.1_div.2_div.51"><h4><span class="headingNumber">1.2.51. </span></h4><p>Atque etiam hoc praeceptum officii diligenter tenendum est, ne quem umquam innocentem iudicio capitis arcessas; id enim sine scelere fieri nullo pacto potest. Nam quid est tam inhumanum quam eloquentiam a natura ad salutem hominum et ad conservationem datam ad bonorum pestem perniciemque convertere? Nec tamen, ut hoc fugiendum est, item est habendum religioni nocentem aliquando, modo ne nefarium impiumque, defendere; vult hoc multitudo, patitur consuetudo, fert etiam humanitas. Iudicis est semper in causis verum sequi, patroni non numquam veri simile, etiamsi minus sit verum, defendere; quod scribere, praesertim cum de philosophia scriberem, non auderem, nisi idem placeret gravissimo Stoicorum, Panaetio. Maxime autem et gloria paritur et gratia defensionibus, eoque maior, si quando accidit, ut ei subveniatur, qui potentis alicuius opibus circumveniri urguerique videatur, ut nos et saepe alias et adulescentes contra L. Sullae <span class="pagebreak" id="index.xml-pb-d30e1918">[Page p.222]</span> dominantis opes pro Sex. Roscio Amerino fecimus, quae, ut scis, exstat oratio.</p><p> </p></div><div class="textpart" id="index.xml-body.1_div.1_div.2_div.52"><h4><span class="headingNumber">1.2.52. </span></h4><p><span class="">chapter 15</span> Sed expositis adulescentium officiis, quae valeant ad gloriam adipiscendam, deinceps de beneficentia ac de liberalitate dicendum est; cuius est ratio duplex; nam aut opera benigne fit indigentibus aut pecunia. Facilior est haec posterior, locupleti praesertim, sed illa lautior ac splendidior et viro forti claroque dignior. Quamquam enim in utroque inest gratificandi liberalis voluntas, tamen altera ex area, altera ex virtute depromitur, largitioque, quae fit ex re familiari, fontem ipsum benignitatis exhaurit. Ita benignitate benignitas tollitur; qua quo in plures usus sis, eo minus in multos uti possis.</p></div><div class="textpart" id="index.xml-body.1_div.1_div.2_div.53"><h4><span class="headingNumber">1.2.53. </span></h4><p>At qui opera, id est virtute et industria, benefici et liberales erunt, primum, quo pluribus profuerint, eo plures ad benigne faciendum adiutores habebunt, dein consuetudine beneficentiae paratiores erunt et tamquam exercitatiores ad bene de multis promerendum.</p><p>Praeclare in epistula quadam Alexandrum filium Philippus accusat, quod largitione benivolentiam Macedonum consectetur:<span class="quote">‘Quae te, malum!’</span> inquit, <span class="quote">‘ratio in istam spem induxit, ut eos tibi fideles putares <span class="pagebreak" id="index.xml-pb-d30e1937">[Page p.224]</span> fore, quos pecunia corrupisses? An tu id agis, ut Macedones non te regem suum, sed ministrum et praebitorem sperent fore?’</span></p><p>Bene <span class="quote">‘ministrum et praebitorem,’</span> quia sordidum regi, melius etiam, quod largitionem <span class="quote">‘corruptelam’</span> dixit esse; fit enim deterior, qui accipit, atque ad idem semper exspectandum paratior.</p><p> </p></div><div class="textpart" id="index.xml-body.1_div.1_div.2_div.54"><h4><span class="headingNumber">1.2.54. </span></h4><p>Hoc ille filio, sed praeceptum putemus omnibus.</p><p>Quam ob rem id quidem non dubium est, quin illa benignitas, quae constet ex opera et industria, et honestior sit et latius pateat et possit prodesse pluribus; non numquam tamen est largiendum, nec hoc benignitatis genus omnino repudiandum est et saepe idoneis hominibus indigentibus de re familiari impertiendum, sed diligenter atque moderate; multi enim patrimonia effuderunt inconsulte largiendo. Quid autem est stultius quam, quod libenter facias, curare, ut id diutius facere non possis? Atque etiam sequuntur largitionem rapinae; cum enim dando egere coeperunt, alienis bonis manus afferre coguntur. Ita, cum benivolentiae comparandae causa benefici esse velint, non tanta studia assequuntur eorum, quibus dederunt, quanta odia eorum, quibus ademerunt.</p><p> </p></div><div class="textpart" id="index.xml-body.1_div.1_div.2_div.55"><h4><span class="headingNumber">1.2.55. </span></h4><p>Quam ob rem nec ita claudenda res est familiaris, ut eam benignitas aperire non possit, nec ita reseranda, ut pateat omnibus; modus adhibeatur, isque <span class="pagebreak" id="index.xml-pb-d30e1961">[Page p.226]</span> referatur ad facultates. Omnino meminisse debemus, id quod a nostris hominibus saepissime usurpatum iam in proverbii consuetudinem venit, <span class="quote">‘largitionem fundum non habere’</span>; etenim quis potest modus esse, cum et idem, qui consuerunt, et idem illud alii desiderent?</p><p><span class="">chapter 16</span> Omnino duo sunt genera largorum, quorum alteri prodigi, alteri liberales: prodigi, qui epulis et viscerationibus et gladiatorum muneribus, ludorum venationumque apparatu pecunias profundunt in eas res, quarum memoriam aut brevem aut nullam omnino sint relicturi,</p></div><div class="textpart" id="index.xml-body.1_div.1_div.2_div.56"><h4><span class="headingNumber">1.2.56. </span></h4><p>liberales autem, qui suis facultatibus aut captos a praedonibus redimunt aut aes alienum suscipiunt amicorum aut in filiarum collocatione adiuvant aut opitulantur in re vel quaerenda vel augenda. <span class="">alternatesection 56</span> Itaque miror, quid in mentem venerit Theophrasto in eo libro, quem de divitiis scripsit; in quo multa praeclare, illud absurde: est enim multus in laudanda magnificentia et apparatione popularium munerum taliumque sumptuum facultatem fructum divitiarum putat. Mihi autem ille fructus liberalitatis, cuius pauca exempla posui, multo et maior videtur et certior.</p><p>Quanto Aristoteles gravius et verius nos reprehendit! qui has pecuniarum effusiones non admiremur, quae fiunt ad multitudinem deliniendam. <span class="italics">Ait</span> <span class="pagebreak" id="index.xml-pb-d30e1980">[Page p.228]</span> <span class="italics">enim,</span> <span class="quote">‘qui ab hoste obsidentur, si emere aquae sextarium cogerentur mina, hoc primo incredibile nobis videri, omnesque mirari, sed cum attenderint, veniam necessitati dare, in his immanibus iacturis infinitisque sumptibus nihil nos magnopere mirari, cum praesertim neque necessitati subveniatur nec dignitas augeatur ipsaque illa delectatio multitudinis ad breve exiguumque tempus <span class="italics">capiatur,</span> eaque a levissimo quoque, in quo tamen ipso una cum satietate memoria quoque moriatur voluptatis.’</span></p></div><div class="textpart" id="index.xml-body.1_div.1_div.2_div.57"><h4><span class="headingNumber">1.2.57. </span></h4><p>Bene etiam colligit, <span class="quote">‘haec pueris et mulierculis et servis et servorum simillimis liberis esse grata, gravi vero homini et ea, quae fiunt, iudicio certo ponderanti probari posse nullo modo.’</span></p><p>Quamquam intellego in nostra civitate inveterasse iam bonis temporibus, ut splendor aedilitatum ab optimis viris postuletur. Itaque et P. Crassus cum cognomine dives, turn copiis functus est aedilicio maximo munere, et paulo post L. Crassus cum omnium hominum moderatissimo Q. Mucio magnificentissima aedilitate functus est, deinde C. Claudius App. f., multi post, Luculli, Hortensius, Silanus; omnes autem P. Lentulus me consule vicit superiores; hunc est Scaurus imitatus; magnificentissima <span class="pagebreak" id="index.xml-pb-d30e1999">[Page p.230]</span> vero nostri Pompei munera secundo consulatu; in quibus omnibus quid mihi placeat, vides.</p><p> </p></div><div class="textpart" id="index.xml-body.1_div.1_div.2_div.58"><h4><span class="headingNumber">1.2.58. </span></h4><p><span class="">chapter 17</span> Vitanda tamen suspicio est avaritiae. Mamerco, homini divitissimo, praetermissio aedilitatis consulatus repulsam attulit. Quare et, si postulatur a populo, bonis viris si non desiderantibus, at tamen approbantibus faciundum est, modo pro facultatibus, nos ipsi ut fecimus, et, si quando aliqua res maior atque utilior populari largitione acquiritur, ut Oresti nuper prandia in semitis decumae nomine magno honori fuerunt. Ne M. quidem Seio vitio datum est, quod in caritate asse modium populo dedit; magna enim se et inveterata invidia nec turpi iactura, quando erat aedilis, nec maxima liberavit. Sed honori summo nuper nostro Miloni fuit, qui gladiatoribus emptis rei publicae causa, quae salute nostra continebatur, omnes P. Clodi conatus furoresque compressit.</p><p>Causa igitur largitionis est, si aut necesse est aut utile. </p></div><div class="textpart" id="index.xml-body.1_div.1_div.2_div.59"><h4><span class="headingNumber">1.2.59. </span></h4><p>In his autem ipsis mediocritatis regula optima est. L. quidem Philippus Q. f., magno vir ingenio in primisque clarus, gloriari solebat se sine <span class="pagebreak" id="index.xml-pb-d30e2013">[Page p.232]</span> ullo munere adeptum esse omnia, quae haberentur amplissima. Dicebat idem Cotta, Curio. Nobis quoque licet in hoc quodam modo gloriari; nam pro amplitudine honorum, quos cunctis suffragiis adepti sumus nostro quidem anno, quod contigit eorum nemini, quos modo nominavi, sane exiguus sumptus aedilitatis fuit.</p><p> </p></div><div class="textpart" id="index.xml-body.1_div.1_div.2_div.60"><h4><span class="headingNumber">1.2.60. </span></h4><p>Atque etiam illae impensae meliores, muri, navalia, portus, aquarum ductus omniaque, quae ad usum rei publicae pertinent. Quamquam, quod praesens tamquam in manum datur, iucundius est; tamen haec in posterum gratiora. Theatra, porticus, nova templa verecundius reprehendo propter Pompeium, sed doctissimi non probant, ut et hic ipse Panaetius, quem nultum in his libris secutus sum, non interpretatus, et Phalereus Demetrius, qui Periclem, principem Graeciae, vituperat, quod tantam pecuniam in praeclara illa propylaea coniecerit. Sed de hoc genere toto in iis libris, quos de re publica scripsi, diligenter est disputatum.</p><p>Tota igitur ratio talium largitionum genere vitiosa est, temporibus necessaria, et turn ipsum et ad facultates accommodanda et mediocritate moderanda est.</p><p> </p></div><div class="textpart" id="index.xml-body.1_div.1_div.2_div.61"><h4><span class="headingNumber">1.2.61. </span></h4><p><span class="">chapter 18</span> In illo autem altero genere largiendi, quod <span class="pagebreak" id="index.xml-pb-d30e2029">[Page p.234]</span> a liberalitate proficiscitur, non uno modo in disparibus causis affecti esse debemus. Alia causa est eius, qui calamitate premitur, et eius, qui res meliores quaerit nullis suis rebus adversis.</p></div><div class="textpart" id="index.xml-body.1_div.1_div.2_div.62"><h4><span class="headingNumber">1.2.62. </span></h4><p>Propensior benignitas esse debebit in calamitosos, nisi forte erunt digni calamitate. In iis tamen, qui se adiuvari volent, non ne affligantur, sed ut altiorem gradum ascendant, restricti omnino esse nullo modo debemus, sed in deligendis idoneis iudicium et diligentiam adhibere. Nam praeclare Ennius: </p><blockquote class="blockquote"><div class="l">Bene fácta male locáta male facta árbitror.</div></blockquote><p> </p></div><div class="textpart" id="index.xml-body.1_div.1_div.2_div.63"><h4><span class="headingNumber">1.2.63. </span></h4><p>Quod autem tributum est bono viro et grato, in eo cum ex ipso fructus est, tum etiam ex ceteris. Temeritate enim remota gratissima est liberalitas, eoque eam studiosius plerique laudant, quod summi cuiusque bonitas commune perfugium est omnium. Danda igitur opera est, ut iis beneficiis quam plurimos afficiamus, quorum memoria liberis posterisque prodatur, ut iis ingratis esse non liceat. Omnes enim immemorem beneficii oderunt eamque iniuriam in deterrenda liberalitate sibi etiam fieri eumque, qui faciat, communem hostem tenuiorum putant.</p><p>Atque haec benignitas etiam rei publicae est utilis, redimi e servitute captos, locupletari tenuiores; quod <span class="pagebreak" id="index.xml-pb-d30e2047">[Page p.236]</span> quidem volgo solitum fieri ab ordine nostro in oratione Crassi scriptum copiose videmus. Hanc ergo consuetudinem benignitatis largitioni munerum longe antepono; haec est gravium hominum atque magnorum, illa quasi assentatorum populi multitudinis levitatem voluptate quasi titillantium.</p><p> </p></div><div class="textpart" id="index.xml-body.1_div.1_div.2_div.64"><h4><span class="headingNumber">1.2.64. </span></h4><p>Conveniet autem cum in dando munificum esse, tum in exigendo non acerbum in omnique re contrahenda, vendundo emendo, conducendo locando, vicinitatibus et confiniis, aequum, facilem, multa multis de suo iure cedentem, a litibus vero, quantum liceat et nescio an paulo plus etiam, quam liceat, abhorrentem. Est enim non modo liberale paulum non numquam de suo iure decedere, sed interdum etiam fructuosum. Habenda autem ratio est rei familiaris, quam quidem dilabi sinere flagitiosum est, sed ita, ut illiberalitatis avaritiaeque absit suspicio; posse enim liberalitate uti non spoliantem se patrimonio nimirum est pecuniae fructus maximus.</p><p>Recte etiam a Theophrasto est laudata hospitalitas; est enim, ut mihi quidem videtur, valde decorum patere domus hominum illustrium hospitibus illustribus, idque etiam rei publicae est ornamento, homines externos hoc liberalitatis genere in urbe nostra non egere. Est autem etiam vehementer <span class="pagebreak" id="index.xml-pb-d30e2056">[Page p.238]</span> utile iis, qui honeste posse multum volunt, per hospites apud externos populos valere opibus et gratia. Theophrastus quidem scribit Cimonem Athenis etiam in suos curiales Laciadas hospitalem fuisse; ita enim instituisse et vilicis imperavisse, ut omnia praeberentur, quicumque Laciades in villam suam devertisset.</p><p> </p></div><div class="textpart" id="index.xml-body.1_div.1_div.2_div.65"><h4><span class="headingNumber">1.2.65. </span></h4><p><span class="">chapter 19</span> Quae autem opera, non largitione beneficia dantur, haec turn in universam rem publicam, turn in singulos cives conferuntur. Nam in iure cavere <span class="strikethrough">, consilio iuvare,</span> atque hoc scientiae genere prodesse quam plurimis vehementer et ad opes augendas pertinet et ad gratiam.</p><p>Itaque cum multa praeclara maiorum, turn quod optime constituti iuris civilis summo semper in honore fuit cognitio atque interpretatio; quam quidem ante hanc confusionem temporum in possessione sua principes retinuerunt, nunc, ut honores, ut omnes dignitatis gradus, sic huius scientiae splendor deletus est, idque eo indignius, quod eo tempore hoc contigit, cum is esset, qui omnes superiores, quibus honore par esset, scientia facile vicisset. Haec igitur opera grata multis et ad beneficiis obstringendos homines accommodata.</p><div class="pagebreak" id="index.xml-pb-d30e2070">[Page p.240]</div><p> </p></div><div class="textpart" id="index.xml-body.1_div.1_div.2_div.66"><h4><span class="headingNumber">1.2.66. </span></h4><p>Atque huic arti finitima est dicendi <span class="strikethrough">gravior</span> facultas et gratior et ornatior. Quid enim eloquentia praestabilius vel admiratione audientium vel spe indigentium vel eorum, qui defensi sunt, gratia? Huic <span class="strikethrough">quoque</span> ergo a maioribus nostris est in toga dignitatis principatus datus. Diserti igitur hominis et facile laborantis, quodque in patriis est moribus, multorum causas et non gravate et gratuito defendentis beneficia et patrocinia late patent.</p><p> </p></div><div class="textpart" id="index.xml-body.1_div.1_div.2_div.67"><h4><span class="headingNumber">1.2.67. </span></h4><p>Admonebat me res, ut hoc quoque loco intermissionem eloquentiae, ne dicam interitum, deplorarem, ni vererer, ne de me ipso aliquid viderer queri. Sed tamen videmus, quibus exstinctis oratoribus quam in paucis spes, quanto in paucioribus facultas, quam in multis sit audacia. Cum autem omnes non possint, ne multi quidem, aut iuris periti esse aut diserti, licet tamen opera prodesse multis beneficia petentem, commendantem iudicibus, magistratibus, vigilantem pro re alterius, eos ipsos, qui aut consuluntur aut defendunt, rogantem; quod qui faciunt, plurimum gratiae consequuntur, latissimeque eorum manat industria.</p><p> </p></div><div class="textpart" id="index.xml-body.1_div.1_div.2_div.68"><h4><span class="headingNumber">1.2.68. </span></h4><p>Iam illud non sunt admonendi (est enim in promptu), ut animadvertant, cum iuvare alios velint, ne quos offendant. Saepe enim aut eos laedunt, <span class="pagebreak" id="index.xml-pb-d30e2093">[Page p.242]</span> quos non debent, aut eos, quos non expedit; si imprudentes, neglegentiae est, si scientes, temeritatis. Utendum etiam est excusatione adversus eos, quos invitus offendas, quacumque possis, quare id, quod feceris, necesse fuerit nec aliter facere potueris, ceterisque aperis et officiis erit id, quod violatum videbitur, compensandum.</p><p> </p></div><div class="textpart" id="index.xml-body.1_div.1_div.2_div.69"><h4><span class="headingNumber">1.2.69. </span></h4><p><span class="">chapter 20</span> Sed cum in hominibus iuvandis aut mores spectari aut fortuna soleat, dictu quidem est proclive, itaque volgo loquuntur, se in beneficiis collocandis mores hominum, non fortunam sequi. Honesta oratio est; sed quis est tandem, qui inopis et optimi viri causae non anteponat in opera danda gratiam fortunati et potentis? a quo enim expeditior et celerior remuneratio fore videtur, in eum fere est voluntas nostra propensior. Sed animadvertendum est diligentius, quae natura rerum sit. Nimirum enim inops ille, si bonus est vir, etiamsi referre gratiam non potest, habere certe potest. Commode autem, quicumque dixit, <span class="quote">‘pecuniam qui habeat, non reddidisse, qui reddiderit, non habere, gratiam autem et, qui rettulerit, habere et, qui habeat, rettulisse.’</span></p><p>At qui se locupletes, honoratos, beatos putant, ii ne obligari quidem beneficio volunt; quin etiam beneficium se dedisse arbitrantur, cum ipsi quamvis <span class="pagebreak" id="index.xml-pb-d30e2107">[Page p.244]</span> magnum aliquod acceperint, atque etiam a se aut postulari aut exspectari aliquid suspicantur, patrocinio vero se usos aut clientes appellari mortis instar putant.</p></div><div class="textpart" id="index.xml-body.1_div.1_div.2_div.70"><h4><span class="headingNumber">1.2.70. </span></h4><p>At vero ille tenuis, cum, quicquid factum sit, se spectatum, non fortunam putet, non modo illi, qui est meritus, sed etiam illis, a quibus exspectat (eget enim multis), gratum se videri studet neque vero verbis auget suum munus, si quo forte fungitur, sed etiam extenuat. Videndumque illud est, quod, si opulentum fortunatumque defenderis, in uno illo aut, si forte, in liberis eius manet gratia; sin autem inopem, probum tamen et modestum, omnes non improbi humiles, quae magna in populo multitudo est, praesidium sibi paratum vident. </p></div><div class="textpart" id="index.xml-body.1_div.1_div.2_div.71"><h4><span class="headingNumber">1.2.71. </span></h4><p>Quam ob rem melius apud bonos quam apud fortunatos beneficium collocari puto.</p><p>Danda omnino opera est, ut omni generi satis facere possimus; sed si res in contentionem veniet, nimirum Themistocles est auctor adhibendus; qui cum consuleretur, utrum bono viro pauperi an minus probato diviti filiam collocaret: <span class="quote">‘Ego vero,’</span> inquit, <span class="quote">‘malo virum, qui pecunia egeat, quam pecuniam, quae viro.’</span> Sed corrupti mores depravatique sunt <span class="pagebreak" id="index.xml-pb-d30e2123">[Page p.246]</span> admiratione divitiarum; quarum magnitudo quid ad unum quemque nostrum pertinet? Illum fortasse adiuvat, qui habet. Ne id quidem semper; sed fac iuvare; utentior sane sit, honestior vero quo modo? Quodsi etiam bonus erit vir, ne impediant divitiae, quo minus iuvetur, modo ne adiuvent, sitque omne iudicium, non quam locuples, sed qualis quisque sit!</p><p>Extremum autem praeceptum in beneficiis operaque danda, ne quid contra aequitatem contendas, ne quid pro iniuria; fundamentum enim est perpetuae commendationis et famae iustitia, sine qua nihil potest esse laudabile.</p><p> </p></div><div class="textpart" id="index.xml-body.1_div.1_div.2_div.72"><h4><span class="headingNumber">1.2.72. </span></h4><p><span class="">chapter 21</span> Sed, quoniam de eo genere beneficiorum dictum est, quae ad singulos spectant, deinceps de iis, quae ad universos quaeque ad rem publicam pertinent, disputandum est. Eorum autem ipsorum partim eius modi sunt, ut ad universos cives pertineant, partim, singulos ut attingant; quae sunt etiam gratiora. Danda opera est omnino, si possit, utrisque, nec minus, ut etiam singulis consulatur, sed ita, ut ea res aut prosit aut certe ne obsit rei publicae. C. Gracchi frumentaria magna largitio; exhauriebat igitur aerarium; modica M. Octavi et rei publicae <span class="pagebreak" id="index.xml-pb-d30e2134">[Page p.248]</span> tolerabilis et plebi necessaria; ergo et civibus et rei publicae salutaris.</p><p> </p></div><div class="textpart" id="index.xml-body.1_div.1_div.2_div.73"><h4><span class="headingNumber">1.2.73. </span></h4><p>In primis autem videndum erit ei, qui rem publicam administrabit, ut suum quisque teneat neque de bonis privatorum publice deminutio fiat. Perniciose enim Philippus, in tribunatu cum legem agrariam ferret, quam tamen antiquari facile passus est et in eo vehementer se moderatum praebuit—sed cum in agendo multa populariter, tum illud male, <span class="quote">‘non esse in civitate duo milia hominum, qui rem baberent.’</span> Capitalis oratio est, ad aequationem bonorum pertinens; qua peste quae potest esse maior? Hanc enim ob causam maxime, ut sua tenerentur, res publicae civitatesque constitutae sunt. Nam, etsi duce natura congregabantur hominess, tamen spe custodiae rerum suarum urbium praesidia quaerebant.</p><p> </p></div><div class="textpart" id="index.xml-body.1_div.1_div.2_div.74"><h4><span class="headingNumber">1.2.74. </span></h4><p>Danda etiam opera est, ne, quod apud maiores nostros saepe fiebat propter aerarii tenuitatem assiduitatemque bellorum, tributum sit conferendum, idque ne eveniat, multo ante erit providendum. Sin quae necessitas huius muneris alicui rei publicae obvenerit (malo enim quam nostrae ominari; neque tamen de <span class="pagebreak" id="index.xml-pb-d30e2149">[Page p.250]</span> nostra, sed de omni re publica disputo), danda erit opera, ut omnes intellegant, si salvi esse velint, necessitati esse parendum. Atque etiam omnes, qui rem publicam gubernabunt, consulere debebunt, ut earum rerum copia sit, quae sunt necessariae. Quarum qualis comparatio fieri soleat et debeat, non est necesse disputare; est enim in promptu; tantum locus attingendus fuit.</p><p> </p></div><div class="textpart" id="index.xml-body.1_div.1_div.2_div.75"><h4><span class="headingNumber">1.2.75. </span></h4><p>Caput autem est in omni procuratione negotii et muneris publici, ut avaritiae pellatur etiam minima suspicio. <span class="quote">‘Utinam,’</span> inquit C. Pontius Samnis, <span class="quote">‘ad illa tempora me fortuna reservavisset et tum essem natus, quando Romani dona accipere coepissent! non essem passus diutius eos imperare.’</span> Ne illi multa saecula exspectanda fuerunt; modo enim hoc malum in hanc rem publicam invasit. Itaque facile patior tum potius Pontium fuisse, siquidem in illo tantum fuit roboris. Nondum centum et decem anni sunt, cum de pecuniis repetundis a L. Pisone lata lex est, nulla antea cum fuisset. At vero postea tot leges et proximae quaeque duriores, tot rei, tot damnati, tantum <span class="strikethrough">Italicum</span> bellum propter iudiciorum metum excitatum, tanta sublatis legibus et iudiciis expilatio direptioque sociorum, ut imbecillitate aliorum, non nostra virtute valeamus.</p><p> </p></div><div class="textpart" id="index.xml-body.1_div.1_div.2_div.76"><h4><span class="headingNumber">1.2.76. </span></h4><p><span class="">chapter 22</span> Laudat Africanum Panaetius, quod fuerit abstinens. Quidni laudet? Sed in illo alia maiora; <span class="pagebreak" id="index.xml-pb-d30e2172">[Page p.252]</span> laus abstinentiae non hominis est solum, sed etiam temporum illorum. Omni Macedonum gaza, quae fuit maxima, potitus <span class="strikethrough">est</span> Paulus tantum in aerarium pecuniae invexit, ut unius imperatoris praeda finem attulerit tributorum. At hic nihil domum suam intulit praeter memoriam nominis sempiternam. Imitatus patrem Africanus nihilo locupletior Carthagine eversa. Quid? qui eius collega fuit in censura. L. Mummius, numquid copiosior, cum copiosissimam urbem funditus sustulisset? Italiam ornare quam domum suam maluit; quamquam Italia ornata domus ipsa mihi videtur ornatior.</p><p> </p></div><div class="textpart" id="index.xml-body.1_div.1_div.2_div.77"><h4><span class="headingNumber">1.2.77. </span></h4><p>Nullum igitur vitium taetrius est, ut eo, unde egressa est, referat se oratio, quam avaritia, praesertim in principibus et rem publicam gubernantibus. Habere enim quaestui rem publicam non modo turpe est, sed sceleratum etiam et nefarium. Itaque, quod Apollo Pythius oraclum edidit, Spartam nulla re alia nisi avaritia esse perituram, id videtur non solum Lacedaemoniis, sed etiam omnibus opulentis populis praedixisse. Nulla autem re conciliare facilius benivolentiam multitudinis possunt ii, qui rei publicae praesunt, quam abstinentia et continentia.</p><p> </p></div><div class="textpart" id="index.xml-body.1_div.1_div.2_div.78"><h4><span class="headingNumber">1.2.78. </span></h4><p>Qui vero se populares volunt ob eamque causam aut agrariam rem temptant, ut possessores pellantur suis sedibus, aut pecunias creditas debitoribus condonandas <span class="pagebreak" id="index.xml-pb-d30e2188">[Page p.254]</span> putant, labefactant fundamenta rei publicae, concordiam primum, quae esse non potest, cum aliis adimuntur, aliis condonantur pecuniae, deinde aequitatem, quae tollitur omnis, si habere suum cuique non licet. Id enim est proprium, ut supra dixi, civitatis atque urbis, ut sit libera et non sollicita suae rei cuiusque custodia.</p></div><div class="textpart" id="index.xml-body.1_div.1_div.2_div.79"><h4><span class="headingNumber">1.2.79. </span></h4><p>Atque in hac pernicie rei publicae ne illam quidem consequuntur, quam putant, gratiam; nam cui res erepta est, est inimicus, cui data est, etiam dissimulat se accipere voluisse et maxime in pecuniis creditis occultat suum gaudium, ne videatur non fuisse solvendo; at vero ille, qui accepit iniuriam, et meminit et prae se fert dolorem suum, nec, si plures sunt ii, quibus inprobe datum est, quam illi, quibus iniuste ademptum est, idcirco plus etiam valent; non enim numero haec iudicantur, sed pondere. Quam autem habet aequitatem, ut agrum multis annis aut etiam saeculis ante possessum, qui nullum habuit, habeat, qui autem habuit, amittat?</p><p> </p></div><div class="textpart" id="index.xml-body.1_div.1_div.2_div.80"><h4><span class="headingNumber">1.2.80. </span></h4><p><span class="">chapter 23</span> Ac propter hoc iniuriae genus Lacedaemonii Lysandrum ephorum expulerunt, Agim regem, quod numquam antea apud eos acciderat, necaverunt, exque eo tempore tantae discordiae secutae sunt, ut <span class="pagebreak" id="index.xml-pb-d30e2200">[Page p.256]</span> et tyranni exsisterent et optimates exterminarentur et praeclarissime constituta res publica dilaberetur; nec vero solum ipsa cecidit, sed etiam reliquam Graeciam evertit contagionibus malorum, quae a Lacedaemoniis profectae manarunt latius. Quid? nostros Gracchos, Ti. Gracchi summi viri filios, Africani nepotes, nonne agrariae contentiones perdiderunt?</p><p> </p></div><div class="textpart" id="index.xml-body.1_div.1_div.2_div.81"><h4><span class="headingNumber">1.2.81. </span></h4><p>At vero Aratus Sicyonius iure laudatur, qui, cum eius civitas quinquaginta annos a tyrannis teneretur, profectus Argis Sicyonem clandestine introitu urbe est potitus, cumque tyrannum Nicoclem improviso oppressisset, sescentos exsules, qui locupletissimi fuerant eius civitatis, restituit remque publicam adventu suo liberavit. Sed cum magnam animadverteret in bonis et possessionibus difficultatem, quod et eos, quos ipse restituerat, quorum bona alii possederant, egere iniquissimum esse arbitrabatur et quinquaginta annorum possessiones moveri non nimis aequum putabat, propterea quod tam longo spatio multa hereditatibus, multa emptionibus, multa dotibus tenebantur sine iniuria, iudicavit neque illis adimi nec iis non satis fieri, quorum illa fuerant, oportere. </p></div><div class="textpart" id="index.xml-body.1_div.1_div.2_div.82"><h4><span class="headingNumber">1.2.82. </span></h4><p>Cum igitur statuisset opus esse ad eam rem constituendam pecunia, Alexandream se proficisci velle dixit remque integram ad <span class="pagebreak" id="index.xml-pb-d30e2210">[Page p.258]</span> reditum suum iussit esse, isque celeriter ad Ptolomaeum, suum hospitem, venit, qui turn regnabat alter post Alexandream conditam. Cui cum exposuisset patriam se liberare velle causamque docuisset, a rege opulento vir summus facile impetravit, ut grandi pecunia adiuvaretur. Quam cum Sicyonem attulisset, adhibuit sibi in consilium quindecim principes, cum quibus causas cognovit et eorum, qui aliena tenebant, et eorum, qui sua amiserant, perfecitque aestimandis possessionibus, ut persuaderet aliis, ut pecuniam accipere mallent, possessionibus cederent, aliis, ut commodius putarent numerari sibi, quod tanti esset, quam suum recuperare. Ita perfectum est, ut omnes concordia constituta sine querella discederent.</p><p> </p></div><div class="textpart" id="index.xml-body.1_div.1_div.2_div.83"><h4><span class="headingNumber">1.2.83. </span></h4><p>O virum magnum dignumque, qui in re publica nostra natus esset! Sic par est agere cum civibus, non, ut bis iam vidimus, hastam in foro ponere et bona civium voci subicere praeconis. At ille Graecus, id quod fuit sapientis et praestantis viri, omnibus consulendum putavit, eaque est summa ratio et sapientia boni civis, commoda civium non divellere atque omnis aequitate eadem continere. Habitent <span class="pagebreak" id="index.xml-pb-d30e2217">[Page p.260]</span> gratis in alieno. Quid ita? ut, cum ego emerim, aedificarim, tuear, impendam, tu me invito fruare meo? Quid est aliud aliis sua eripere, aliis dare aliena?</p></div><div class="textpart" id="index.xml-body.1_div.1_div.2_div.84"><h4><span class="headingNumber">1.2.84. </span></h4><p>Tabulae vero novae quid habent argumenti, nisi ut emas mea pecunia fundum, eum tu habeas, ego non habeam pecuniam?</p><p><span class="">chapter 24</span> Quam ob rem ne sit aes alienum, quod rei publicae noceat, providendum est, quod multis rationibus caveri potest, non, si fuerit, ut locupletes suum perdant, debitores lucrentur alienum; nec enim ulla res vehementius rem publicam continet quam fides, quae esse nulla potest, nisi erit necessaria solutio rerum creditarum. Numquam vehementius actum est quam me consule, ne solveretur; armis et castris temptata res est ab omni genere hominum et ordine; quibus ita restiti, ut hoc totum malum de re publica tolleretur. Numquam nec maius aes alienum fuit nec melius nec facilius dissolutum est; fraudandi enim spe sublata solvendi necessitas consecuta est. At vero hic nunc victor, tum quidem victus, quae cogitarat, ea perfecit, cum eius iam nihil interesset. Tanta in eo peccandi libido fuit, ut hoc ipsum eum delectaret, peccare, etiamsi causa non esset.</p><div class="pagebreak" id="index.xml-pb-d30e2226">[Page p.262]</div><p> </p></div><div class="textpart" id="index.xml-body.1_div.1_div.2_div.85"><h4><span class="headingNumber">1.2.85. </span></h4><p>Ab hoc igitur genere largitionis, ut aliis detur, aliis auferatur, aberunt ii, qui rem publicam tuebuntur, in primisque operam dabunt, ut iuris et iudiciorum aequitate suum quisque teneat et neque tenuiores propter humilitatem circumveniantur neque locupletibus ad sua vel tenenda vel recuperanda obsit invidia, praeterea, quibuscumque rebus vel belli vel domi poterunt, rem publicam augeant imperio, agris, vectigalibus.</p><p>Haec magnorum hominum sunt, haec apud maiores nostros factitata, haec genera officiorum qui persequentur, cum summa utilitate rei publicae magnam ipsi adipiscentur et gratiam et gloriam.</p><p> </p></div><div class="textpart" id="index.xml-body.1_div.1_div.2_div.86"><h4><span class="headingNumber">1.2.86. </span></h4><p>In his autem utilitatum praeceptis Antipater Tyrius Stoicus, qui Athenis nuper est mortuus, duo praeterita censet esse a Panaetio, valetudinis curationem et pecuniae; quas res a summo philosopho praeteritas arbitror, quod essent faciles; sunt certe utiles. Sed valetudo sustentatur notitia sui corporis et observatione, quae res aut prodesse soleant aut obesse, et continentia in victu omni atque cultu corporis tuendi causa <span class="strikethrough">praetermittendis voluptatibus</span>, postremo arte eorum, quorum ad scientiam haec pertinent.</p><div class="pagebreak" id="index.xml-pb-d30e2242">[Page p.264]</div><p> </p></div><div class="textpart" id="index.xml-body.1_div.1_div.2_div.87"><h4><span class="headingNumber">1.2.87. </span></h4><p>Res autem famniliaris quaeri debet iis rebus, a quibus abest turpitude, conservari autem diligentia et parsimonia, eisdem etiam rebus augeri. Has res commodissime Xenophon Socraticus persecutus est in eo libro, qui Oeconomicus inscribitur, quem nos, ista fere aetate cum essemus, qua es tu nunc, e Graeco in Latinum convertimus. Sed toto hoc de genere, de quaerenda, de collocanda pecunia (vellem etiam de utenda), commodius a quibusdam optimis viris ad Ianum medium sedentibus quam ab ullis philosophis ulla in schola disputatur. Sunt tamen ea cognoscenda; pertinent enim ad utilitatem, de qua hoc libro disputatum est.</p><p> </p></div><div class="textpart" id="index.xml-body.1_div.1_div.2_div.88"><h4><span class="headingNumber">1.2.88. </span></h4><p><span class="">chapter 25</span> Sed utilitatum comparatio, quoniam hic locus erat quartus, a Panaetio praetermissus, saepe est necessaria. Nam et corporis commoda cum externis <span class="strikethrough">et externa cum corporis</span> et ipsa inter se corporis et externa cum externis comparari solent. Cum externis corporis hoc modo comparantur, valere ut malis quam dives esse, <span class="strikethrough">cum corporis externa hoc modo, dives esse potius quam maximis corporis viribus,</span> ipsa inter se corporis sic, ut bona valetudo voluptati anteponatur, vires celeritati, externorum autem, ut gloria divitiis, vectigalia urbana rusticis.</p></div><div class="textpart" id="index.xml-body.1_div.1_div.2_div.89"><h4><span class="headingNumber">1.2.89. </span></h4><p>Ex quo genere comparationis illud est Catonis senis: <span class="pagebreak" id="index.xml-pb-d30e2265">[Page p.266]</span> a quo cum quaereretur, quid maxime in re familiari expediret, respondit: <span class="quote">‘Bene pascere’</span>; quid secundum: <span class="quote">‘Satis bene pascere’</span>; quid tertium: <span class="quote">‘Male pascere’</span>; quid quartum: <span class="quote">‘Arare’</span>; et cum ille, qui quaesierat, dixisset: <span class="quote">‘Quid faenerari?’</span>, tum Cato: <span class="quote">‘Quid hominem,’</span> inquit, <span class="quote">‘occidere?’</span></p><p>Ex quo et multis aliis intellegi debet utilitatum comparationes fieri solere, recteque hoc adiunctum esse quartum exquirendorum officiorum genus.</p><p>Reliqua deinceps persequemur.</p></div></div><div class="pagebreak" id="index.xml-pb-d30e2293">[Page p.270]</div><div class="textpart" id="index.xml-body.1_div.1_div.3"><h3><span class="headingNumber">1.3. </span><span class="head">Liber Tertius</span></h3><div class="textpart" id="index.xml-body.1_div.1_div.3_div.1"><h4><span class="headingNumber">1.3.1. </span></h4><p><span class="">chapter 1</span> P. Scipionem, M. fili, eum, qui primus Africanus appellatus est, dicere solitum scripsit Cato, qui fuit eius fere aequalis, numquam se minus otiosum esse, quam cum otiosus, nec minus solum, quam cum solus esset. Magnifica vero vox et magno viro ac sapiente digna; quae declarat illum et in otio de negotiis cogitare et in solitudine secum loqui solitum, ut neque cessaret umquam et interdum colloquio alterius non egeret. Ita duae res, quae languorem afferunt ceteris, illum acuebant, otium et solitudo. Vellem nobis hoc idem vere dicere liceret; sed si minus imitatione tantam ingenii praestantiam consequi possumus, voluntate certe proxime accedirnus; nam et a re publica forensibusque negotiis armis impiis vique prohibiti otium persequimur et ob eam causam urbe relicta rura peragrantes saepe soli sumus.</p><p> </p></div><div class="textpart" id="index.xml-body.1_div.1_div.3_div.2"><h4><span class="headingNumber">1.3.2. </span></h4><p>Sed nec hoc otium cum Africani otio nec haec solitudo cum illa comparanda est. Ille enim requiescens a rei publicae pulcherrimis muneribus otium sibi sumebat aliquando et e coetu hominum frequentiaque interdum tamquam in portum se in solitudinem <span class="pagebreak" id="index.xml-pb-d30e2307">[Page p.272]</span> recipiebat, nostrum autem otium negotii inopia, non requiescendi studio constitutum est. Exstincto enim senatu deletisque iudiciis quid est quod dignum nobis aut in curia aut in foro agere possimus?</p></div><div class="textpart" id="index.xml-body.1_div.1_div.3_div.3"><h4><span class="headingNumber">1.3.3. </span></h4><p>Ita, qui in maxima celebritate atque in oculis civium quondam vixerimus, nunc fugientes conspectum sceleratorum, quibus omnia redundant, abdimus nos, quantum licet, et saepe soli sumus. Sed quia sic ab hominibus doctis accepimus, non solum ex malis eligere minima oportere, sed etiam excerpere ex his ipsis, si quid inesset boni, propterea et otio fruor, non illo quidem, quo debebat is, qui quondam peperisset otium civitati, nec eam solitudinem languere patior, quam mihi affert necessitas, non voluntas.</p><p> </p></div><div class="textpart" id="index.xml-body.1_div.1_div.3_div.4"><h4><span class="headingNumber">1.3.4. </span></h4><p>Quamquam Africanus maiorem laudem meo iudicio assequebatur. Nulla enim eius ingenii monumenta mandata litteris, nullum opus otii, nullum solitudinis munus exstat; ex quo intellegi debet illum mentis agitatione investigationeque earum rerum, quas cogitando consequebatur, nec otiosum nec solum umquam fuisse; nos autem, qui non tantum roboris habemus, ut cogitatione tacita a solitudine abstrahamur, ad hanc scribendi operam omne studium curamque convertimus. Itaque plura brevi tempore eversa quam multis annis stante re publica scripsimus.</p><div class="pagebreak" id="index.xml-pb-d30e2317">[Page p.274]</div><p> </p></div><div class="textpart" id="index.xml-body.1_div.1_div.3_div.5"><h4><span class="headingNumber">1.3.5. </span></h4><p><span class="">chapter 2</span> Sed cum tota philosophia, mi Cicero, frugifera et fructuosa nec ulla pars eius inculta ac deserta sit, turn nullus feracior in ea locus est nec uberior quam de officiis, a quibus constanter honesteque vivendi praecepta ducuntur. Quare, quamquam a Cratippo nostro, principe huius memoriae philosophorum, haec te assidue audire atque accipere confido, tamen conducere arbitror talibus aures tuas vocibus undique circumsonare, nec eas, si fieri possit, quicquam aliud audire.</p></div><div class="textpart" id="index.xml-body.1_div.1_div.3_div.6"><h4><span class="headingNumber">1.3.6. </span></h4><p>Quod cum omnibus est faciendum, qui vitam honestam ingredi cogitant, turn haud scio an nemini potius quam tibi; sustines enim non parvam exspectationem imitandae industriae nostrae, magnam honorum, non nullam fortasse nominis. Suscepisti onus praeterea grave et Athenarum et Cratippi; ad quos cum tamquam ad mercaturam bonarum artium sis profectus, inanem redire turpissimum est dedecorantem et urbis auctoritatem et magistri. Quare, quantum coniti animo potes, quantum labore contendere, si discendi labor est potius quam voluptas, tantum fac ut efficias neve committas, ut, cum omnia suppeditata sint a nobis, tute tibi defuisse videare.</p><p>Sed haec hactenus; multa enim saepe ad te <span class="pagebreak" id="index.xml-pb-d30e2330">[Page p.276]</span> cohortandi gratia scripsimus; nune ad reliquam partem propositae divisionis revertamur.</p><p> </p></div><div class="textpart" id="index.xml-body.1_div.1_div.3_div.7"><h4><span class="headingNumber">1.3.7. </span></h4><p>Panaetius igitur, qui sine controversia de officiis accuratissime disputavit, quemque nos correctione quadam adhibita potissimum secuti sumus, tribus generibus propositis, in quibus deliberare homines et consultare de officio solerent, uno, cum dubitarent, honestumne id esset, de quo ageretur, an turpe, altero, utilene esset an inutile, tertio, si id, quod speciem haberet honesti, pugnaret cum eo, quod utile videretur, quo modo ea discerni oporteret, de duobus generibus primis tribus libris explicavit, de tertio autem genere deinceps se scripsit dicturum nec exsolvit id, quod promiserat. </p></div><div class="textpart" id="index.xml-body.1_div.1_div.3_div.8"><h4><span class="headingNumber">1.3.8. </span></h4><p>Quod eo magis miror, quia scriptum a discipulo eius Posidonio est triginta annis vixisse Panaetium, posteaquam illos libros edidisset. Quen locum miror a Posidonio breviter esse tactum in quibusdam commentariis, praesertim cum scribat nullum esse locum in tota philosophia tam necessarium.</p><p> </p></div><div class="textpart" id="index.xml-body.1_div.1_div.3_div.9"><h4><span class="headingNumber">1.3.9. </span></h4><p>Minime vero assentior iis, qui negant eum locum a Panaetio praetermissum, sed consulto relictum, nec omnino scribendum fuisse, quia numquam posset utilitas cum honestate pugnare. De quo alterum potest habere dubitationem, adhibendumne fuerit hoc genus, quod in divisione Panaeti tertium est, an plane omittendum, alterum dubitari non potest, quin <span class="pagebreak" id="index.xml-pb-d30e2345">[Page p.278]</span> a Panaetio susceptum sit, sed relictum. Nam qui e divisione tripertita duas partes absolverit, huic necesse est restare tertiam; praeterea in extremo libro tertio de hac parte pollicetur se deinceps esse dicturum.</p></div><div class="textpart" id="index.xml-body.1_div.1_div.3_div.10"><h4><span class="headingNumber">1.3.10. </span></h4><p>Accedit eodem testis locuples Posidonius, qui etiam scribit in quadarn epistula P. Rutilium Rufum dicere solere, qui Panaetium audierat, ut nemo pictor esset inventus, qui in Coa Venere earn partem, quam Apelles inchoatam reliquisset, absolveret (oris enim pulchritudo reliqui corporis imitandi spem auferebat), sic ea, quae Panaetius praetermisisset <span class="strikethrough">et non perfecisset</span> propter eorum, quae perfecisset, praestantiam neminem persecutum.</p><p> </p></div><div class="textpart" id="index.xml-body.1_div.1_div.3_div.11"><h4><span class="headingNumber">1.3.11. </span></h4><p><span class="">chapter 3</span> Quam ob rem de iudicio Panaeti dubitari non potest; rectene autem hanc tertiam partem ad exquirendum officium adiunxerit an secus, de eo fortasse disputari potest. Nam, sive honestum solum bonum est, ut Stoicis placet, sive, quod honestum est, id ita summum bonum est, quem ad modum Peripateticis vestris videtur, ut omnia ex altera parte collocata vix minimi momenti instar habeant, dubitandum non est, quin numquam possit utilitas cum honestate contendere. Itaque accepimus Socratem exsecrari solitum eos, qui primum haec natura cohaerentia opinione distraxissent. Cui quidem ita sunt Stoici assensi, ut et, quicquid honestum esset, id <span class="pagebreak" id="index.xml-pb-d30e2361">[Page p.280]</span> utile esse censerent nec utile quicquam, quod non honestum.</p><p> </p></div><div class="textpart" id="index.xml-body.1_div.1_div.3_div.12"><h4><span class="headingNumber">1.3.12. </span></h4><p>Quodsi is esset Panaetius, qui virtutem propterea colendam diceret, quod ea efficiens utilitatis esset, ut ii, qui res expetendas vel voluptate vel indolentia metiuntur, liceret ei dicere utilitatem aliquando cum honestate pugnare; sed cum sit is, qui id solum bonum iudicet, quod honestum sit, quae autem huic repugnent specie quadam utilitatis, eorum neque accessione meliorem vitam fieri nec decessione peiorem, non videtur debuisse eius modi deliberationem introducere, in qua, quod utile videretur, cum eo, quod honestum est, compararetur. </p></div><div class="textpart" id="index.xml-body.1_div.1_div.3_div.13"><h4><span class="headingNumber">1.3.13. </span></h4><p>Etenim quod summum bonum a Stoicis dicitur, convenienter naturae vivere, id habet hanc, ut opinor, sententiam: cum virtute congruere semper, cetera autem, quae secundum naturam essent, ita legere, si ea virtuti non repugnarent. Quod cum ita sit, putant quidam hanc comparationem non recte introductam, nec omnino de eo genere quicquam praecipiendum fuisse.</p><p>Atque illud quidem honestum, quod proprie vereque dicitur, id in sapientibus est solis neque a virtute divelli umquam potest; in iis autem, in quibus sapientia perfecta non est, ipsum illud quidem perfectum honestum nullo modo, similitudines honesti esse possunt. </p></div><div class="textpart" id="index.xml-body.1_div.1_div.3_div.14"><h4><span class="headingNumber">1.3.14. </span></h4><p>Haec enim officia, de quibus his libris disputamus, media Stoici appellant; ea communia sunt et late patent; quae et ingenii <span class="pagebreak" id="index.xml-pb-d30e2376">[Page p.282]</span> bonitate multi assequuntur et progressione discendi. Illud autem officium, quod rectum idem appellant, perfectum atque absolutum est et, ut idem dicunt, omnes numeros habet nec praeter sapientem cadere in quemquam potest.</p></div><div class="textpart" id="index.xml-body.1_div.1_div.3_div.15"><h4><span class="headingNumber">1.3.15. </span></h4><p>Cum autem aliquid actum est, in quo media officia compareant, id cumulate videtur esse perfectum, propterea quod volgus quid absit a perfecto, non fere intellegit; quatenus autem intellegit, nihil putat praetermissum; quod idem in poematis, in picturis usu venit in aliisque compluribus, ut delectentur imperiti laudentque ea, quae laudanda non sint, ob eam, credo, causam, quod insit in iis aliquid probi, quod capiat ignaros, qui quidem, quid in una quaque re vitii sit, nequeant iudicare; itaque, cum sunt docti a peritis, desistunt facile sententia.</p><p><span class="">chapter 4</span> Haec igitur officia, de quibus his libris disserimus, quasi secunda quaedam honesta esse dicunt, non sapientium modo propria, sed cum omni hominum genere communia.</p></div><div class="textpart" id="index.xml-body.1_div.1_div.3_div.16"><h4><span class="headingNumber">1.3.16. </span></h4><p>Itaque iis omnes, in quibus est virtutis indoles, commoventur. Nec vero, cum duo Decii aut duo Scipiones fortes viri commemorantur, aut cum Fabricius <span class="strikethrough">aut Aristides</span> iustus nominatur, aut ab illis fortitudinis aut ab hoc iustitiae tamquam a sapiente petitur exemplum; nemo enim <span class="pagebreak" id="index.xml-pb-d30e2391">[Page p.284]</span> horum sic sapiens, ut sapientem volumus intellegi, nec ii, qui sapientes habiti et nominati, M. Cato et C. Laelius, sapientes fuerunt, ne illi quidem septem, sed ex mediorum officiorum frequentia similitudinem quandam gerebant speciemque sapientium.</p><p> </p></div><div class="textpart" id="index.xml-body.1_div.1_div.3_div.17"><h4><span class="headingNumber">1.3.17. </span></h4><p>Quocirca nec id, quod vere honestum est, fas est cum utilitatis repugnantia comparari, nec id, quod communiter appellamus honestum, quod colitur ab iis, qui bonos se viros haberi volunt, cum emolumentis umquam est comparandum, tamque id honestum, quod in nostram intellegentiam cadit, tuendum conservandumque nobis est quam illud, quod proprie dicitur vereque est honestum, sapientibus; aliter enim teneri non potest, si qua ad virtutem est facta progressio.</p><p>Sed haec quidem de iis, qui conservatione officiorum existimantur boni.</p><p> </p></div><div class="textpart" id="index.xml-body.1_div.1_div.3_div.18"><h4><span class="headingNumber">1.3.18. </span></h4><p>Qui autem omnia metiuntur emolumentis et commodis neque ea volunt praeponderari honestate, ii solent in deliberando honestum cum eo, quod utile putant, comparare, boni viri non solent. Itaque existimo Panaetium, cum dixerit homines solere in hac comparatione dubitare, hoc ipsum sensisse, quod dixerit, <span class="quote">‘solere’</span> modo, non etiam <span class="quote">‘oportere.’</span> Etenim non modo pluris putare, quod utile videatur, <span class="pagebreak" id="index.xml-pb-d30e2411">[Page p.286]</span> quam quod honestum sit, sed etiam haec inter se comparare et in his addubitare turpissimum est.</p><p>Quid ergo est, quod non numquam dubitationem afferre soleat considerandumque videatur? Credo, si quando dubitatio accidit, quale sit id, de quo consideretur. </p></div><div class="textpart" id="index.xml-body.1_div.1_div.3_div.19"><h4><span class="headingNumber">1.3.19. </span></h4><p>Saepe enim tempore fit, ut, quod turpe plerumque haberi soleat, inveniatur non esse turpe; exempli causa ponatur aliquid, quod pateat latius: Quod potest maius esse scelus quam non modo hominem, sed etiam familiarem hominem occidere? Num igitur se astrinxit scelere, si qui tyrannum occidit quamvis familiarem? Populo quidem Romano non videtur, qui ex omnibus praeclaris factis illud pulcherrimum existimat. Vicit ergo utilitas honestatem? Immo vero honestas utilitatem secuta est.</p><p>Itaque, ut sine ullo errore diiudicare possimus, si quando cum illo, quod honestum intellegimus, pugnare id videbitur, quod appellamus utile, formula quaedam constituenda est; quam si sequemur in comparatione rerum, ab officio numquam recedemus. </p></div><div class="textpart" id="index.xml-body.1_div.1_div.3_div.20"><h4><span class="headingNumber">1.3.20. </span></h4><p>Erit autem haec formula Stoicorum rationi disciplinaeque maxime consentanea; quam quidem his libris propterea sequimur, quod, quamquam et a veteribus Academicis et a Peripateticis vestris, qui quondam idem erant, qui Academici, quae honesta sunt, anteponuntur iis, quae videntur utilia, tamen splendidius <span class="pagebreak" id="index.xml-pb-d30e2423">[Page p.288]</span> haec ab eis disseruntur, quibus, quicquid honestum est, idem utile videtur nec utile quicquam, quod non honestum, quam ab iis, quibus et honestum aliquid non utile et utile non honestum. Nobis autem nostra Academia magnam licentiam dat, ut, quodcumque maxime probabile occurrat, id nostro iure liceat defendere. Sed redeo ad formulam.</p><p> </p></div><div class="textpart" id="index.xml-body.1_div.1_div.3_div.21"><h4><span class="headingNumber">1.3.21. </span></h4><p><span class="">chapter 5</span> Detrahere igitur alteri aliquid et hominem hominis incommodo suum commodum augere magis est contra naturam quam mors, quam paupertas, quam dolor, quam cetera, quae possunt aut corpori accidere aut rebus externis. Nam principio tollit convictum humanum et societatem. Si enim sic erimus affecti, ut propter suum quisque emolumentum spoliet aut violet alterum, disrumpi necesse est, eam quae maxime est secundum naturam, humani generis societatem.</p></div><div class="textpart" id="index.xml-body.1_div.1_div.3_div.22"><h4><span class="headingNumber">1.3.22. </span></h4><p>Ut, si unum quodque membrum sensum hunc haberet, ut posse putaret se valere, si proximi membri valetudinem ad se traduxisset, debilitari et interire totum corpus necesse esset, sic, si unus quisque nostrum ad se rapiat commoda aliorum detrahatque, quod cuique possit, emolumenti sui gratia, societas hominum et communitas evertatur necesse est. Nam sibi ut quisque malit, quod ad usum vitae pertineat, quam alteri acquirere, concessum est non repugnante natura, <span class="pagebreak" id="index.xml-pb-d30e2436">[Page p.290]</span> illud natura non patitur, ut aliorum spoliis nostras facultates, copias, opes augeamus.</p><p> </p></div><div class="textpart" id="index.xml-body.1_div.1_div.3_div.23"><h4><span class="headingNumber">1.3.23. </span></h4><p>Neque vero hoc solum natura, id est iure gentium, sed etiam legibus populorum, quibus in singulis civitatibus res publica continetur, eodem modo constitutum est, ut non liceat sui commodi causa nocere alteri; hoc enim spectant leges, hoc volunt, incolumem esse civium coniunctionem; quam qui dirimunt, eos morte, exsilio, vinclis, damno coërcent.</p><p>Atque hoc multo magis efficit ipsa naturae ratio, quae est lex divina et humana; cui parere qui velit (omnes autem parebunt, qui secundum naturam volent vivere), numquam committet, ut alienum appetat et id, quod alteri detraxerit, sibi adsumat. </p></div><div class="textpart" id="index.xml-body.1_div.1_div.3_div.24"><h4><span class="headingNumber">1.3.24. </span></h4><p>Etenim multo magis est secundum naturam excelsitas animi et magnitudo itemque comitas, iustitia, liberalitas quam voluptas, quam vita, quam divitiae; quae quidem contemnere et pro nihilo ducere comparantem cum utilitate communi magni animi et excelsi est. <span class="strikethrough">Detrahere autem de altero sui commodi causa magis est contra naturam quam mors, quam dolor, quam cetera generis eiusdem.</span></p><p> </p></div><div class="textpart" id="index.xml-body.1_div.1_div.3_div.25"><h4><span class="headingNumber">1.3.25. </span></h4><p>Itemque magis est secundum naturam pro omnibus gentibus, si fieri possit, conservandis aut iuvandis maximos labores molestiasque suscipere imitantem Herculem illum, quem hominum fama beneficiorum memor in concilio caelestium collocavit, quam vivere <span class="pagebreak" id="index.xml-pb-d30e2456">[Page p.292]</span> in solitudine non modo sine ullis molestiis, sed etiam in maximis voluptatibus abundantem omnibus copiis, ut excellas etiam pulchritudine et viribus.</p><p>Quocirca optimo quisque et splendidissimo ingenio longe illam vitam huic anteponit. Ex quo efficitur hominem naturae oboedientem homini nocere non posse.</p><p> </p></div><div class="textpart" id="index.xml-body.1_div.1_div.3_div.26"><h4><span class="headingNumber">1.3.26. </span></h4><p>Deinde, qui alterum violat, ut ipse aliquid commodi consequatur, aut nihil existimat se facere contra naturam aut magis fugiendam censet mortem, paupertatem, dolorem, amissionem etiam liberorum, propinquorum, amicorum quam facere cuiquam iniuriam. Si nihil existimat contra naturam fieri hominibus violandis, quid cum eo disseras, qui omnino hominem ex homine tollat? sin fugiendum id quidem censet, sed multo illa peiora, mortem, paupertatem, dolorem, errat in eo, quod ullum aut corporis aut fortunae vitium vitiis animi gravius existimat.</p><p><span class="">chapter 6</span> Ergo unum debet esse omnibus propositum, ut eadem sit utilitas unius cuiusque et universorum; quam si ad se quisque rapiet, dissolvetur omnis humana consortio.</p><p> </p></div><div class="textpart" id="index.xml-body.1_div.1_div.3_div.27"><h4><span class="headingNumber">1.3.27. </span></h4><p>Atque etiam, si hoc natura praescribit, ut homo <span class="pagebreak" id="index.xml-pb-d30e2474">[Page p.294]</span> homini, quicumque sit, ob eam ipsam causam, quod is homo sit, consultum velit, necesse est secundum eandem naturam omnium utilitatem esse communem. Quod si ita est, una continemur omnes et eadem lege naturae, idque ipsum si ita est, certe violare alterum naturae lege prohibemur. Verum autem primum; verum igitur extremum.</p></div><div class="textpart" id="index.xml-body.1_div.1_div.3_div.28"><h4><span class="headingNumber">1.3.28. </span></h4><p>Nam illud quidem absurdum est, quod quidam dicunt, parenti se aut fratri nihil detracturos sui commodi causa, aliam rationem esse civium reliquorum. Hi sibi nihil iuris, nullam societatem communis utilitatis causa statuunt esse cum civibus, quae sententia omnem societatem distrahit civitatis.</p><p>Qui autem civium rationem dicunt habendam, externorum negant, ii dirimunt communem humani generis societatem; qua sublata beneficentia, liberalitas, bonitas, iustitia funditus tollitur; quae qui tollunt, etiam adversus deos immortales impii iudicandi sunt. Ab iis enim constitutam inter homines societatem evertunt, cuius societatis artissimum vinculum est magis arbitrari esse contra naturam hominem homini detrahere sui commodi causa quam omnia incommoda subire vel externa vel corporis <span class="gap"> [...]</span> vel etiam ipsius animi, quae vacent iustitia; haec enim una virtus omnium est domina et regina virtutum.</p><div class="pagebreak" id="index.xml-pb-d30e2483">[Page p.296]</div><p> </p></div><div class="textpart" id="index.xml-body.1_div.1_div.3_div.29"><h4><span class="headingNumber">1.3.29. </span></h4><p>Forsitan quispiam dixerit: Nonne igitur sapiens, si fame ipse conficiatur, abstulerit cibum alteri homini ad nullam rem utili? <span class="strikethrough">Minime vero; non enim mihi est vita mea utilior quam animi talis affectio, neminem ut violem commodi mei gratia.</span> Quid? si Phalarim, crudelem tyrannum et immanem, vir bonus, ne ipse frigore conficiatur, vestitu spoliare possit, nonne faciat?</p><p> </p></div><div class="textpart" id="index.xml-body.1_div.1_div.3_div.30"><h4><span class="headingNumber">1.3.30. </span></h4><p>Haec ad iudicandum sunt facillima. Nam, si quid ab homine ad nullam partem utili utilitatis tuae causa detraxeris, inhumane feceris contraque naturae legem; sin autem is tu sis, qui multam utilitatem rei publicae atque hominum societati, si in vita remaneas, afferre possis, si quid ob eam causam alteri detraxeris, non sit reprehendendum. Sin autem id non sit eius modi, suum cuique incommodum ferendum est potius quam de alterius commodis detrahendum. Non igitur magis est contra naturam morbus aut egestas aut quid eius modi quam detractio atque appetitio alieni, sed communis utilitatis derelictio contra naturam est; est enim iniusta. </p></div><div class="textpart" id="index.xml-body.1_div.1_div.3_div.31"><h4><span class="headingNumber">1.3.31. </span></h4><p>Itaque lex ipsa naturae, quae utilitatem hominum conservat et continet, decernet profecto, ut ab homine inerti atque inutili ad sapientem, bonum, fortem virum transferantur res ad vivendum necessariae, qui si occiderit, multum de communi utilitate detraxerit, modo hoc ita faciat, ut ne ipse de se bene existimans seseque diligens hanc causam habeat ad iniuriam. <span class="pagebreak" id="index.xml-pb-d30e2500">[Page p.298]</span> Ita semper officio fungetur utilitati consulens hominum et ei, quam saepe commemoro, humanae societati.</p><p> </p></div><div class="textpart" id="index.xml-body.1_div.1_div.3_div.32"><h4><span class="headingNumber">1.3.32. </span></h4><p>Nam quod ad Phalarim attinet, perfacile iudicium est. Nulla est enim societas nobis cum tyrannis, et potius summa distractio est, neque est contra naturam spoliare eum, si possis, quem est honestum necare, atque hoc omne genus pestiferum atque impium ex hominum communitate exterminandum est. Etenim, ut membra quaedam amputantur, si et ipsa sanguine et tamquam spiritu carere coeperunt et nocent reliquis partibus corporis, sic ista in figura hominis feritas et immanitas beluae a communi tamquam humanitatis corpore segreganda est.</p><p>Huius generis quaestiones sunt omnes eae, in quibus ex tempore officium exquiritur.</p><p> </p></div><div class="textpart" id="index.xml-body.1_div.1_div.3_div.33"><h4><span class="headingNumber">1.3.33. </span></h4><p><span class="">chapter 7</span> Eius modi igitur credo res Panaetium persecuturum fuisse, nisi aliqui casus aut occupatio eius consilium peremisset. Ad quas ipsas consultationes superioribus libris satis multa praecepta sunt, ex quibus perspici possit, quid sit propter turpitudinen fugiendum, quid sit, quod idcirco fugiendum non sit, quod omnino turpe non sit.</p><p>Sed quoniam operi inchoato, prope tamen absoluto tamquam fastigium imponimus, ut geometrae solent non omnia docere, sed postulare, ut quaedam sibi concedantur, quo facilius, quae volunt, explicent, sic <span class="pagebreak" id="index.xml-pb-d30e2519">[Page p.300]</span> ego a te postulo, mi Cicero, ut mihi concedas, si potes, nihil praeter id, quod honestum sit, propter se esse expetendum. Sin hoc non licet per Cratippum, at illud certe dabis, quod honestum sit, id esse maxime propter se expetendum. Mihi utrumvis satis est et turn hoc, tum illud probabilius videtur nec praeterea quicquam probabile.</p><p> </p></div><div class="textpart" id="index.xml-body.1_div.1_div.3_div.34"><h4><span class="headingNumber">1.3.34. </span></h4><p>Ac primum in hoc Panaetius defendendus est, quod non utilia cum honestis pugnare aliquando posse dixerit (neque enim ei fas erat), sed ea, quae viderentur utilia. Nihil vero utile, quod non idem honestum, nihil honestum, quod non idem utile sit, saepe testatur negatque ullam pestem maiorem in vitam hominum invasisse quam eorum opinionem, qui ista distraxerint. Itaque, non ut aliquando anteponeremus utilia honestis, sed ut ea sine errore diiudicaremus, si quando incidissent, induxit earn, quae videretur esse, non quae esset, repugnantiam. Hanc igitur partem relictam explebimus nullis adminiculis, sed, ut dicitur, Marte nostro. Neque enim quicquam est de hac parte post Panaetium explicatum, quod quidem mihi probaretur, de iis, quae in manus meas venerunt.</p><div class="pagebreak" id="index.xml-pb-d30e2526">[Page p.302]</div><p> </p></div><div class="textpart" id="index.xml-body.1_div.1_div.3_div.35"><h4><span class="headingNumber">1.3.35. </span></h4><p><span class="">chapter 8</span> Cum igitur aliqua species utilitatis obiecta est, commoveri necesse est; sed si, cum animum attenderis, turpitudinem videas adiunctam ei rei, quae speciem utilitatis attulerit, turn non utilitas relinquenda est, sed intellegendum, ubi turpitude sit, ibi utilitatem esse non posse. Quodsi nihil est tam contra naturam quam turpitudo (recta enim et convenientia et constantia natura desiderat aspernaturque contraria) nihilque tam secundum naturam quam utilitas, certe in eadem re utilitas et turpitudo esse non potest.</p><p>Itemque, si ad honestatem nati sumus eaque aut sola expetenda est, ut Zenoni visum est, aut certe omni pondere gravior habenda quam reliqua omnia, quod Aristoteli placet, necesse est, quod honestum sit, id esse aut solum aut summum bonum; quod autem bonum, id certe utile; ita, quicquid honestum, id utile.</p><p> </p></div><div class="textpart" id="index.xml-body.1_div.1_div.3_div.36"><h4><span class="headingNumber">1.3.36. </span></h4><p>Quare error hominum non proborum, cum aliquid, quod utile visum est, arripuit, id continuo secernit ab honesto. Hinc sicae, hinc venena, hinc falsa testamenta nascuntur, hinc furta, peculatus, expilationes dir-ptionesque sociorum et civium, hinc opum nimiarum, potentiae non ferendae, postremo etiam in liberis civitatibus regnandi exsistunt cupiditates, quibus nihil nec taetrius nec foedius excogitari potest. <span class="pagebreak" id="index.xml-pb-d30e2541">[Page p.304]</span> Emolumenta enim rerum fallacibus iudiciis vident, poenam non dico legum, quam saepe perrumpunt, sed ipsius turpitudinis, quae acerbissima est, non vident.</p><p> </p></div><div class="textpart" id="index.xml-body.1_div.1_div.3_div.37"><h4><span class="headingNumber">1.3.37. </span></h4><p>Quam ob rem hoc quidem deliberantium genus pellatur e medio (est enim totum sceleratum et impium), qui deliberant, utrum id sequantur, quod honestum esse videant, an se scientes scelere contaminent; in ipsa enim dubitatione facinus inest, etiamsi ad id non pervenerint. Ergo ea deliberanda omnlino non sunt, in quibus est turpis ipsa deliberatio.</p><p>Atque etiam ex omni deliberatione celandi et occultandi spes opinioque removenda est. Satis enim nobis, si modo in philosophia aliquid profecimus, persuasum esse debet, si omnes deos hominesque celare possimus, nihil tamen avare, nihil iniuste, nihil libidinose, nihil incontinenter esse faciendum.</p><p> </p></div><div class="textpart" id="index.xml-body.1_div.1_div.3_div.38"><h4><span class="headingNumber">1.3.38. </span></h4><p><span class="">chapter 9</span> Hinc ille Gyges inducitur a Platone, qui, cum terra discessisset magnis quibusdam imbribus, descendit in illum hiatum aeneumque equum, ut ferunt fabulae, animadvertit, cuius in lateribus fores essent; quibus apertis corpus hominis mortui vidit magnitudine invisitata anulumque aureum in digito; quem ut detraxit, ipse induit (erat autem regius pastor), tum in concilium se pastorum recepit. Ibi cum palam eius anuli ad palmam converterat, a nullo videbatur, ipse autem omnia videbat; idem rursus <span class="pagebreak" id="index.xml-pb-d30e2557">[Page p.306]</span> videbatur, cum in locum anulum inverterat. Itaque hac opportunitate anuli usus reginae stuprum intulit eaque adiutrice regem dominum interemit, sustulit, quos obstare arbitrabatur, nec in his eum facinoribus quisquam potuit videre. Sic repente anuli beneficio rex exortus est Lydiae.</p><p>Hunc igitur ipsum anulum si habeat sapiens, nihilo plus sibi licere putet peccare, quam si non haberet; honesta enim bonis viris, non occulta quaeruntur.</p><p> </p></div><div class="textpart" id="index.xml-body.1_div.1_div.3_div.39"><h4><span class="headingNumber">1.3.39. </span></h4><p>Atque hoc loco philosoplis quidam, minime mali illi quidem, sed non satis acuti, fictam et commenticiam fabulam prolatam dicunt a Platone; quasi vero ille aut factum id esse aut fieri potuisse defendat! Ilaec est vis huius anuli et huius exempli: si nemo sciturus, nemo ne suspicaturus quidemn sit, curn aliquid divitiarum, potentiae, dominationis, libidinis causa feceris, si id dis hominibusque futurum sit semper ignotuml, sisne facturus. Negant id fieri posse. Nequaquam potest id quidem; sed quaero, quod negant posse, id si posset, quidnam facerent. Urguent rustice sane; negant enim posse et in eo perstant; hoc verbum quid valeat, non vident. Cum enim quaerimus, si celare possint, quid facturi sint, non quaerimus, possintne celare, sed tamquam tormenta quaedam adhibemus, ut, si responderint se <span class="pagebreak" id="index.xml-pb-d30e2566">[Page p.308]</span> impunitate proposita facturos, quod expediat, facinorosos se esse fateantur, si negent, omnia turpia per se ipsa fugienda esse concedant.</p><p>Sed iam ad propositum revertamur.</p><p> </p></div><div class="textpart" id="index.xml-body.1_div.1_div.3_div.40"><h4><span class="headingNumber">1.3.40. </span></h4><p><span class="">chapter 10</span> Incidunt multae saepe causae, quae conturbent animos utilitatis specie, non cum hoc deliberetur, relinquendane sit honestas propter utilitatis magnitudinem (nam id quidem improbum est), sed illud, possitne id, quod utile videatur, fieri non turpiter. Cum Collatino collegae Brutus imperium abrogabat, poterat videri facere id iniuste; fuerat enim in regibus expellendis socius Bruti consiliorum et adiutor. Cum autem consilium hoc principes cepissent, cognationem Superbi nomenque Tarquiniorum et memoriam regni esse tollendam, quod erat utile, patriae consulere, id erat ita honestum, ut etiam ipsi Collatino placere deberet. Itaque utilitas valuit propter honestatem, sine qua ne utilitas quidem esse potuisset.</p><p>At in eo rege, qui urbem condidit, non item; species enim utilitatis animum pepulit eius; </p></div><div class="textpart" id="index.xml-body.1_div.1_div.3_div.41"><h4><span class="headingNumber">1.3.41. </span></h4><p>cui cum visum esset utilius solum quam cum altero regnare, fratrem interemit. Omisit hic et pietatem et humanitatem, ut id, quod utile videbatur neque erat, <span class="pagebreak" id="index.xml-pb-d30e2582">[Page p.310]</span> assequi posset, et tamen muri causamopposuit, speciem honestatis nec probabilem nec sane idoneam. Peccavit igitur, pace vel Quirini vel Romuli dixerim.</p><p> </p></div><div class="textpart" id="index.xml-body.1_div.1_div.3_div.42"><h4><span class="headingNumber">1.3.42. </span></h4><p>Nec tamen nostrae nobis utilitates omittendae sunt aliisque tradendae, cum iis ipsi egeamus, sed suae cuique utilitati, quod sine alterius iniuria fiat, serviendum est. Scite Chrysippus, ut multa: <span class="quote">‘Qui stadium,’</span> inquit, <span class="quote">‘currit, eniti et contendere debet, quam maxime possit, ut vincat, supplantare eum, quicum certet, aut manu depellere nullo modo debet; sic in vita sibi quemque petere, quod pertineat ad usum, non iniquum est, alteri deripere ius non est.’</span></p><p> </p></div><div class="textpart" id="index.xml-body.1_div.1_div.3_div.43"><h4><span class="headingNumber">1.3.43. </span></h4><p>Maxime autem perturbantur officia in amicitiis, quibus et non tribuere, quod recte possis, et tribuere, quod non sit aequum, contra officium est. Sed huius generis totius breve et non difficile praeceptum est. Quae enim videntur utilia, honores, divitiae, voluptates, cetera generis eiusdem, haec amicitiae numquam anteponenda sunt. At neque contra rem publicam neque contra ius iurandum ac fidem amici causa vir bonus faciet, ne si iudex quidem erit de ipso amico; ponit enim personam amici, cum induit iudicis. Tantum dabit amicitiae, ut veram amici <span class="pagebreak" id="index.xml-pb-d30e2600">[Page p.312]</span> causam esse malit, ut orandae litis tempus, quoad per leges liceat, accommodet.</p></div><div class="textpart" id="index.xml-body.1_div.1_div.3_div.44"><h4><span class="headingNumber">1.3.44. </span></h4><p>Cum vero iurato sententia dicenda erit, meminerit deum se adhibere testem, id est, ut ego arbitror, mentem suam, qua nihil homini dedit deus ipse divinius. Itaque praeclarum a maioribus accepimus morem rogandi iudicis, si eum teneremus, <span class="blockquote">quae salva fide facere possit.</span> Haec rogatio ad ea pertinet, quae paulo ante dixi honeste amico a iudice posse concedi; nam si omnia facienda sint, quae amici velint, non amicitiae tales, sed coniurationes putandae sint.</p></div><div class="textpart" id="index.xml-body.1_div.1_div.3_div.45"><h4><span class="headingNumber">1.3.45. </span></h4><p>Loquor autem de communibus amicitiis; nam in sapientibus viris perfectisque nihil potest esse tale.</p><p>Damonem et Phintiam Pythagoreos ferunt hoc animo inter se fuisse, ut, cum eorum alteri Dionysius tyrannus diem necis destinavisset et is, qui morti addictus esset, paucos sibi dies commendandorum suorum causa postulavisset, vas factus sit alter eius sistendi, ut, si ille non revertisset, moriendum esset ipsi. Qui cum ad diem se recepisset, admiratus eorum fidem tyrannus petivit, ut se ad amicitiam tertium ascriberent.</p><p> </p></div><div class="textpart" id="index.xml-body.1_div.1_div.3_div.46"><h4><span class="headingNumber">1.3.46. </span></h4><p>Cum igitur id, quod utile videtur in amicitia, cum eo, quod honestum est, comparatur, iaceat utilitatis <span class="pagebreak" id="index.xml-pb-d30e2619">[Page p.314]</span> species, valeat honestas; cum autem in amicitia, quae honesta non sunt, postulabuntur, religio et fides anteponatur amicitiae. Sic habebitur is, quem exquirimus, dilectus officii.</p><p><span class="">chapter 11</span> Sed utilitatis specie in re publica saepissime peccatur, ut in Corinthi disturbatione nostri; durius etiam Athenienses, qui sciverunt, ut Aeginetis, qui classe valebant, pollices praeciderentur. Hoc visum est utile; nimis enim imminebat propter propinquitatem Aegina Piraeo. Sed nihil, quod crudele, utile; est enim hominum naturae, quam sequi debemus, maxime inimica crudelitas.</p></div><div class="textpart" id="index.xml-body.1_div.1_div.3_div.47"><h4><span class="headingNumber">1.3.47. </span></h4><p>Male etiam, qui peregrinos urbibus uti prohibent eosque exterminant, ut Pennus apud patres nostros, Papius nuper. Nam esse pro cive, qui civis non sit, rectum est non licere; quam legem tulerunt sapientissimi consules Crassus et Scaevola; usu vero urbis prohibere peregrinos sane inhumanum est.</p><p>Illa praeclara, in quibus publicae utilitatis species prae honestate contemnitur. Plena exemplorum est nostra res publica cum saepe, tum maxime bello <span class="pagebreak" id="index.xml-pb-d30e2630">[Page p.316]</span> Punico secundo; quae Cannensi calamitate accepta maiores animos habuit quam umquam rebus secundis; nulla timoris significatio, nulla mentio pacis. Tanta vis est honesti, ut speciem utilitatis obscuret.</p><p> </p></div><div class="textpart" id="index.xml-body.1_div.1_div.3_div.48"><h4><span class="headingNumber">1.3.48. </span></h4><p>Athenienses cum Persarum impetum nullo modo possent sustinere statuerentque, ut urbe relicta coniugibus et liberis Troezene depositis naves conscenderent libertatemque Graeciae classe defenderent, Cyrsilum quendam suadentem ut in urbe manerent Xerxemque reciperent, lapidibus obruerunt. Atqui ille utilitatem sequi videbatur; sed ea nulla erat repugnante honestate.</p><p> </p></div><div class="textpart" id="index.xml-body.1_div.1_div.3_div.49"><h4><span class="headingNumber">1.3.49. </span></h4><p>Themistocles post victoriam eius belli, quod cum Persis fuit, dixit in contione se habere consilium rei publicae salutare, sed id sciri non opus ese; postulavit, ut aliquem populus daret, quicum communicaret; datus est Aristides; huic ille, classem Lacedaemoniorum, quae subducta esset ad Gytheum, clam incendi posse, quo facto frangi Lacedaemoniorum opes necesse esset. Quod Aristides cum audisset, in contionem magna exspectatione venit dixitque perutile esse consilium, quod Themistocles afferret, sed minime honestum. Itaque Athenienses, quod honestum non esset, id ne utile quidem putaverunt totamque ear rem, quam ne audierant quidem, <span class="pagebreak" id="index.xml-pb-d30e2642">[Page p.318]</span> auctore Aristide repudiaverunt. Melius hi quam nos, qui piratas immunes, socios vectigales habemus.</p><p><span class="">chapter 12</span> Maneat ergo, quod turpe sit, id numquam esse utile, ne tur quidem, cum id, quod esse utile putes, adipiscare; hoc enim ipsum, utile putare, quod turpe sit, calamitosum est.</p></div><div class="textpart" id="index.xml-body.1_div.1_div.3_div.50"><h4><span class="headingNumber">1.3.50. </span></h4><p>Sed incidunt, ut supra dixi, saepe causae, cum repugnare utilitas honestati videatur, ut animadvertendum sit, repugnetne plane an possit cum honestate coniungi. Eius generis hae sunt quaestiones: si exempli gratia vir bonus Alexandrea Rhodum magnum frumenti nurerum advexerit in Rhodiorum inopia et fame summaque annonae caritate, si idem sciat complures mercatores Alexandrea solvisse navesque in cursu frumento onustas petentes Rhodum viderit, dicturusne sit id Rhodiis an silentio suum quam plurimo venditurus. Sapientem et bonum virum fingimus; de eius deliberatione et consultatione quaerimus, qui celaturus Rhodios non sit, si id turpe iudicet, sed dubitet, an turpe non sit.</p><p> </p></div><div class="textpart" id="index.xml-body.1_div.1_div.3_div.51"><h4><span class="headingNumber">1.3.51. </span></h4><p>In huius modi causis aliud Diogeni Babylonio videri solet, magno et gravi Stoico, aliud Antipatro, discipulo eius, homini acutissimo. Antipatro omnia patefacienda, ut ne quid om-nino, quod venditor <span class="pagebreak" id="index.xml-pb-d30e2656">[Page p.320]</span> norit, emptor ignoret, Diogeni venditorem, quatenus iure civili constitutum sit, dicere vitia oportere, cetera sine insidiis agere et, quoniam vendat, velle quam optime vendere.</p><p><span class="quote">‘Advexi, exposui, vendo meum non pluris quain ceteri, fortasse etiam minoris, cum maior est copia. Cui fit iniuria?’</span></p><p> </p></div><div class="textpart" id="index.xml-body.1_div.1_div.3_div.52"><h4><span class="headingNumber">1.3.52. </span></h4><p>Exoritur Antipatri ratio ex altera parte: <span class="quote">‘Quid ais? tu cum horninibus consulere debeas et servire humanae societati eaque lege natus sis et ea habeas principia naturae, quibus parere et quae sequi debeas, ut utilitas tua communis sit utilitas vicissimque communis utilitas tua sit, celabis homines, quid iis adsit commoditatis et copiae?’</span></p><p>Respondebit Diogenes fortasse sic: <span class="quote">‘Aliud est celare, aliud tacere; neque ego nune te celo, si tibi non dico, quae natura deorum sit, qui sit finis bonorum, quae tibi plus prodessent cognita quam tritici vilitas; sed non, quicquid tibi audire utile est, idern mihi dicere necesse est.’</span></p><p> </p></div><div class="textpart" id="index.xml-body.1_div.1_div.3_div.53"><h4><span class="headingNumber">1.3.53. </span></h4><p><span class="quote">‘Immo vero,’</span> inquiet ille, <span class="quote">‘necesse est, siquidem <span class="pagebreak" id="index.xml-pb-d30e2686">[Page p.322]</span> meministi esse inter homines natura coniunctam societatem.’</span></p><p><span class="quote">‘Memini,’</span> inquiet ille; <span class="quote">‘sed num ista societas talis est, ut nihil suum cuiusque sit? Quod si ila est, ne vendendum quidem quicquam est, sed donandum.’</span></p><p><span class="">chapter 13</span> Vides in hac tota disceptatione non illud dici: <span class="quote">‘Quamvis hoc turpe sit, tamen, quoniam expedit, faciam,’</span> sed ita expedire, ut turpe non sit, ex altera autem parte, ea re, quia turpe sit, non esse faciendum.</p><p> </p></div><div class="textpart" id="index.xml-body.1_div.1_div.3_div.54"><h4><span class="headingNumber">1.3.54. </span></h4><p>Vendat aedes vir bonus propter aliqua vitia, quae ipse norit, ceteri ignorent, pestilentes sint et habeantur salubres, ignoretur in omnibus cubiculis apparere serpentes, male materiatae <span class="italics">sint</span>, ruinosae, sed hoc praeter dominum nemo sciat; quaero, si haec emptoribus venditor non dixerit aedesque vendiderit pluris multo, quam se venditurun putarit, num id iniuste aut improbe fecerit.</p><p> </p></div><div class="textpart" id="index.xml-body.1_div.1_div.3_div.55"><h4><span class="headingNumber">1.3.55. </span></h4><p><span class="quote">‘Ille vero,’</span> inquit Antipater; <span class="quote">‘quid est enim aliud erranti viam non monstrare, quod Athenis exsecrationibus publicis sanctum est, si hoc non est, emptorem pati ruere et per errorem in maximam fraudem incurrere? Plus etiam est quam viam non <span class="pagebreak" id="index.xml-pb-d30e2723">[Page p.324]</span> monstrare; nam est scientem in errorem alterum inducere.’</span></p><p><span class="">alternatesection 55</span> Diogenes contra: <span class="quote">‘Num te emere coegit, qui ne hortatus quidem est? Ille, quod non placebat, proscripsit, tu, quod placebat, emisti. Quodsi, qui proscribunt villain bonam beneque aedificatam, non existimantur fefellisse, etiamsi illa nec bona est nec aedificata ratione, multo minus, qui domum non laudarunt. Ubi enim iudicium emptoris est, ibi fraus venditoris quae potest esse? Sin autem dictum non omne praestandum est, quod dictum non est, id praestandum putas? Quid vero est stultius quam venditorem eius rei, quam vendat, vitia narrare? quid autem tam absurdum, quam si domini iussu ita praeco praedicet: 'Domum pestilentem vendo'?’</span></p><p> </p></div><div class="textpart" id="index.xml-body.1_div.1_div.3_div.56"><h4><span class="headingNumber">1.3.56. </span></h4><p>Sic ergo in quibusdam causis dubiis ex altera parte defenditur honestas, ex altera ita de utilitate dicitur, ut id, quod utile videatur, non modo facere honestum sit, sed etiam non facere turpe. Haec est illa, quae videtur utilium fieri cum honestis saepe dissensio. Quae diiudicanda sunt; non enim, ut quaereremus, exposuimus, sed ut explicaremus. </p></div><div class="textpart" id="index.xml-body.1_div.1_div.3_div.57"><h4><span class="headingNumber">1.3.57. </span></h4><p>Non igitur videtur nec frumentarius ille Rhodios nec hic aedium venditor celare emptores debuisse. Neque enim id est celare, quicquid reticeas, sed cum, quod tu scias, <span class="pagebreak" id="index.xml-pb-d30e2741">[Page p.326]</span> id ignorare emolumenti tui causa velis eos, quorum intersit id scire. Hoc autem celandi genus quale sit et cuius hominis, quis non videt? Certe non aperti, non simplicis, non ingenui, non iusti, non viri boni, versuti potius, obscuri, astuti, fallacis, malitiosi, callidi, veteratoris, vafri. Haec tot et alia plura nonne inutile est vitiorum subire nomina?</p><p> </p></div><div class="textpart" id="index.xml-body.1_div.1_div.3_div.58"><h4><span class="headingNumber">1.3.58. </span></h4><p><span class="">chapter 14</span> Quodsi vituperandi, qui reticuerunt, quid de iis existimandum est, qui orationis vanitatem adhibuerunt? C. Canius, eques Romanus, nec infacetus et satis litteratus, cum se Syracusas otiandi, ut ipse dicere solebat, non negotiandi causa contulisset, dictitabat se hortulos aliquos emere velle, quo invitare amicos et ubi se oblectare sine interpellatoribus posset. Quod cum percrebruisset, Pythius ei quidam, qui argentariam faceret Syracusis, venales quidem se hortos non habere, sed licere uti Canio, si vellet, ut suis, et simul ad cenam hominem in hortos invitavit in posterum diem. Cum ille promisisset, turn Pythius, qui esset ut argentarius apud omnes ordines gratiosus, piscatores ad se convocavit et ab iis petivit, ut ante suos hortulos postridie piscarentur, dixitque, quid eos facere vellet. Ad cenam tempori venit Canius; opipare a Pythio apparatum convivium, cumbarum ante oculos multitudo; pro se <span class="pagebreak" id="index.xml-pb-d30e2750">[Page p.328]</span> quisque, quod ceperat, afferebat, ante pedes Pythi pisces abiciebantur.</p><p> </p></div><div class="textpart" id="index.xml-body.1_div.1_div.3_div.59"><h4><span class="headingNumber">1.3.59. </span></h4><p>Tum Canius: <span class="quote">‘Quaeso,’</span> inquit, <span class="quote">‘quid est hoc, Pythi? tantumne piscium? tantumne cumbarum?’</span></p><p>Et ille: <span class="quote">‘Quid mirum?’</span> inquit, <span class="quote">‘hoc loco est Syracusis quicquid est piscium, hic aquatio, hac villa isti carere non possunt.’</span></p><p>Incensus Canius cupiditate contendit a Pythio, ut venderet; gravate ille primo; quid multa? impetrat. Emit homo cupidus et locuples tanti, quanti Pythius voluit, et emit instructos; nomina facit, negotium conficit. Invitat Canius postridie familiares suos, venit ipse mature; scalmum nullum videt, quaerit ex proximo vicino, num feriae quaedam piscatorum essent, quod eos nullos videret.</p><p><span class="quote">‘Nullae, quod sciam,’</span> inquit; <span class="quote">‘sed hic piscari nulli solent; itaque heri mirabar, quid accidisset.’</span></p><p> </p></div><div class="textpart" id="index.xml-body.1_div.1_div.3_div.60"><h4><span class="headingNumber">1.3.60. </span></h4><p>Stomachari Canius; sed quid faceret? nondum enim C. Aquilius, collega et familiaris meus, protulerat de dolo malo formulas; in quibus ipsis, cum ex eo quaereretur, quid esset dolus malus, respondebat: cum esset aliud simulatum, aliud actum. Hoc quidem sane luculente ut ab homine perito definiendi. Ergo et Pythius et omnes aliud agentes, aliud simulantes <span class="pagebreak" id="index.xml-pb-d30e2786">[Page p.330]</span> perfidi, improbi, malitiosi. Nullum igitur eorum factum potest utile esse, cum sit tot vitiis inquinatum.</p><p> </p></div><div class="textpart" id="index.xml-body.1_div.1_div.3_div.61"><h4><span class="headingNumber">1.3.61. </span></h4><p><span class="">chapter 15</span> Quodsi Aquiliana definitio vera est, ex omni vita simulatio dissimulatioque tollenda est. Ita, nec ut emat melius nec ut vendat, quicquam simulabit aut dissimulabit vir bonus. Atque iste dolus malus et legibus erat vindicatus, ut tutela duodecim tabulis, circumscriptio adulescentium lege Plaetoria, et sine lege iudiciis, in quibus additur <span style="font-variant: small-caps">EX FIDE BONA</span>. Reliquorum autem iudiciorum haec verba maxime excellunt: in arbitrio rei uxoriae <span style="font-variant: small-caps">MELIUS AEQUIUS</span>, in fiducia <span style="font-variant: small-caps">UT INTER BONOS BENE AGIER.</span> Quid ergo? aut in eo, QUOD <span style="font-variant: small-caps">MELIUS AEQUIUS</span>, potest ulla pars inesse fraudis? aut, cum dicitur <span style="font-variant: small-caps">INTER BONOS BENE AGIER</span>, quicquam agi dolose aut malitiose potest? Dolus autem malus in simulatione, ut ait Aquilius, continetur. Tollendum est igitur ex rebus contrahendis omne mendacium; non illicitatorem venditor, non, qui contra se liceatur, emptor apponet; uterque, si ad eloquendum venerit, non plus quam semel eloquetur.</p></div><div class="textpart" id="index.xml-body.1_div.1_div.3_div.62"><h4><span class="headingNumber">1.3.62. </span></h4><p>Q. quidem Scaevola P. f., cum postulasset, ut sibi fundus, cuius emptor erat, semel indicaretur <span class="pagebreak" id="index.xml-pb-d30e2814">[Page p.332]</span> idque venditor ita fecisset, dixit se pluris aestimare; addidit centum milia. Nemo est, qui hoc viri boni fuisse neget, sapientis negant, ut si minoris, quam potuisset, vendidisset. Haec igitur est illa pernicies, quod alios bonos, alios sapientes existimant. Ex quo Ennius <span class="quote">‘nequiquam sapere sapientem, qui ipse sibi prodesse non quiret.’</span> Vere id quidem, si, quid esset <span class="quote">‘prodesse,’</span> mihi cum Ennio conveniret.</p><p> </p></div><div class="textpart" id="index.xml-body.1_div.1_div.3_div.63"><h4><span class="headingNumber">1.3.63. </span></h4><p>Hecatonem quidem Rhodium, discipulum Panaeti, video in iis libris, quos de officio scripsit Q. Tuberoni, dicere <span class="quote">‘sapientis esse nihil contra mores, leges, instituta facientem habere rationem rei familiaris. Neque enim solum nobis divites esse volumus, sed liberis, propinquis, amicis maximeque rei publicae. Singulorum enim facultates et copiae divitiae sunt civitatis.’</span> Huic Scaevolae factum, de quo paulo ante dixi, placere nullo modo potest; etenim omnino tantum se negat facturum compendii sui causa, quod non liceat. Huic nec laus magna tribuenda nec gratia est.</p><p> </p></div><div class="textpart" id="index.xml-body.1_div.1_div.3_div.64"><h4><span class="headingNumber">1.3.64. </span></h4><p>Sed, sive et simulatio et dissimulatio dolus malus est, perpaucae res sunt, in quibus non dolus malus <span class="pagebreak" id="index.xml-pb-d30e2835">[Page p.334]</span> iste versetur, sive vir bonus est is, qui prodest, quibus potest, nocet nemini, certe istum virum bonum non facile reperimus.</p><p>Numquam igitur est utile peccare, quia semper est turpe, et, quia semper est honestum virum bonum esse, semper est utile.</p><p> </p></div><div class="textpart" id="index.xml-body.1_div.1_div.3_div.65"><h4><span class="headingNumber">1.3.65. </span></h4><p><span class="">chapter 16</span> Ac de iure quidem praediorum sanctum apud nos est iure civili, ut in iis vendendis vitia dicerentur, quae nota essent venditori. Nam, cum ex duodecim tabulis satis esset ea praestari, quae essent lingua nuncupata, quae qui infitiatus esset, dupli poenam subiret, a iuris consultis etiam reticentiae poena est constituta; quicquid enim esset in praedio vitii, id statuerunt, si venditor sciret, nisi nominatim dictum esset, praestari oportere.</p></div><div class="textpart" id="index.xml-body.1_div.1_div.3_div.66"><h4><span class="headingNumber">1.3.66. </span></h4><p>Ut, cum in arce augurium augures acturi essent iussissentque Ti. Claudium Centumalum, qui aedes in Caelio monte habebat, demoliri ea, quorum altitudo officeret auspiciis, Claudius proscripsit insulam <span class="strikethrough">vendidit</span>, emit P. Calpurnius Lanarius. Huic ab auguribus illud idem denuntiatum est. Itaque Calpurnius cum demolitus esset cognossetque Claudium aedes postea proscripsisse, quam esset ab auguribus demoliri <span class="pagebreak" id="index.xml-pb-d30e2853">[Page p.336]</span> iussus, arbitrum ilium adegit, <span style="font-variant: small-caps">QUICQUID SIBI DARE</span> <span style="font-variant: small-caps">FACERE OPORTERET EX FIDE BONA. M.</span> Cato sententiam dixit, huius nostri Catonis pater (ut enim ceteri ex patribus, sic hic, qui illud lumen progenuit, ex filio est nominandus)—is igitur iudex ita pronuntiavit: <span class="quote">‘cum in vendendo rem eam scisset et non pronuntiasset, emptori damnum praestari oportere.’</span></p><p> </p></div><div class="textpart" id="index.xml-body.1_div.1_div.3_div.67"><h4><span class="headingNumber">1.3.67. </span></h4><p>Ergo ad fidem bonam statuit pertinere notum esse emptori vitium, quod nosset venditor. Quod si recte iudicavit, non recte frumentarius ille, non recte aedium pestilentium venditor tacuit. Sed huius modi reticentiae iure civili conlprehendi non possunt; quae autem possunt, diligenter tenentur. M. Marius Gratidianus, propinquus noster, C. Sergio Oratae vendiderat aedes eas, quas ab eodem ipse paucis ante annis emerat. Eae serviebant, sed hoc in mancipio Marius non dixerat. Adducta res in iudicium est. Oratam Crassus, Gratidianum defendebat Antonius. Ius Crassus urguebat, <span class="quote">‘quod vitii venditor non dixisset sciens, id oportere praestari,<span class="quote">‘aequitatem Antonius,’</span> quoniam id vitium <span class="pagebreak" id="index.xml-pb-d30e2874">[Page p.338]</span> ignotum Sergio non fuisset, qui illas aedes vendidisset, nihil fuisse necesse dici, nec eum esse deceptum, qui, id, quod emerat, quo iure esset, teneret.’</span></p><p> </p></div><div class="textpart" id="index.xml-body.1_div.1_div.3_div.68"><h4><span class="headingNumber">1.3.68. </span></h4><p>Quorsus haec? Ut illud intellegas, non placuisse maioribus nostris astutos.</p><p><span class="">chapter 17</span> Sed aliter leges, aliter philosophi tollunt astutias, leges, quatenus manu tenere possunt, philosophi, quatenus ratione et intellegentia. Ratio ergo hoc postulat, ne quid insidiose, ne quid simulate, ne quid fallaciter. Suntne igitur insidiae tendere plagas, etiarnsi excitaturus non sis nec agitaturus? ipsae enim ferae nullo insequente saepe incidunt. Sic tu aedes proscribas, tabulam tamquam plagam ponas, <span class="strikethrough">domum propter vitia vendas,</span> in ear aliquis incurrat imprudens?</p><p> </p></div><div class="textpart" id="index.xml-body.1_div.1_div.3_div.69"><h4><span class="headingNumber">1.3.69. </span></h4><p>Hoc quamquam video propter depravationem consuetudinis neque more turpe haberi neque aut lege sanciri aut iure civili, tamen naturae lege sanctum est. Societas est enim (quod etsi saepe dictum est, dicendum est tamen saepius), latissime quidem quae pateat, omnium inter omnes, interior eorum, qui eiusdem gentis sint, propior eorum, qui eiusdem civitatis. Itaque maiores aliud ius gentium, aliud ius civile esse voluerunt; quod civile, non <span class="pagebreak" id="index.xml-pb-d30e2894">[Page p.340]</span> idem continuo gentium, quod autem gentium, idem civile esse debet. Sed nos veri iuris germanaeque iustitiae solidam et expressam effigiem nullam tenemus, umbra et imaginibus utimur. Eas ipsas utinam sequeremur! feruntur enim ex optimis naturae et veritatis exemplis.</p></div><div class="textpart" id="index.xml-body.1_div.1_div.3_div.70"><h4><span class="headingNumber">1.3.70. </span></h4><p>Nam quanti verba illa: <span style="font-variant: small-caps">UTI NE PROPTER TE FIDEMVE TUAM CAPTUS FRAUDATUSVE SIM!</span> quam illa aurea: <span style="font-variant: small-caps">UT INTER BONOS BENE AGIER OPORTET ET SINE FRAUDATIONE!</span> Sed, qui sint <span class="quote">‘boni,’</span> et quid sit <span class="quote">‘bene agi,’</span> magna quaestio est.</p><p>Q. quidem Scaevola, pontifex maximus, summam vim esse dicebat in omnibus iis arbitriis, in quibus adderetur EX FIDE BONA, fideique bonae nomen existimabat manare latissime, idque versari in tutelis societatibus, fiduciis mandatis, rebus emptis venditis, conductis locatis, quibus vitae societas contineretur; in iis magni esse iudicis statuere, praesertim cum in plerisque essent iudicia contraria, quid quemque cuique praestare oporteret.</p><p> </p></div><div class="textpart" id="index.xml-body.1_div.1_div.3_div.71"><h4><span class="headingNumber">1.3.71. </span></h4><p>Quocirca astutiae tollendae sunt eaque malitia, quae volt illa quidem videri se esse prudentiam, sed abest ab ea distatque plurimum. Prudentia est enim locata in dilectu bonorum et malorum, malitia, si omnia, quae turpia sunt, mala sunt, mala bonis ponit ante.</p><div class="pagebreak" id="index.xml-pb-d30e2918">[Page p.342]</div><p>Nec vero in praediis solum ius civile ductum a natura malitiam fraudemque vindicat, sed etiam in mancipiorum venditione venditoris fraus omnis excluditur. Qui enim scire debuit de sanitate, de fuga, de furtis, praestat edicto aedilium. Heredum alia causa est.</p><p> </p></div><div class="textpart" id="index.xml-body.1_div.1_div.3_div.72"><h4><span class="headingNumber">1.3.72. </span></h4><p>Ex quo intellegitur, quoniam iuris natura fons sit, hoc secundum naturam esse, neminem id agere, ut ex alterius praedetur inscitia. Nec ulla pernicies vitae maior inveniri potest quam in malitia simulatio intellegentiae; ex quo ista innumerabilia nascuntur, ut utilia cum honestis pugnare videantur. Quotus enirn quisque reperietur, qui impunitate et ignoratione omnium proposita abstinere possit iniuria?</p><p> </p></div><div class="textpart" id="index.xml-body.1_div.1_div.3_div.73"><h4><span class="headingNumber">1.3.73. </span></h4><p><span class="">chapter 18</span> Periclitemur, si placet, et in iis quidem exemplis, in quibus peccari volgus hominum fortasse non putet. Neque enim de sicariis, veneficis, testamentariis, furibus, peculatoribus hoc loco disserendum est, qui non verbis sunt et disputatione philosophorum, sed vinclis et carcere fatigandi, sed haec consideremus, quae faciunt ii, qui habentur boni.</p><p>L. Minuci Basili, locupletis hominis, falsum testamentum quidam e Graecia Romamn attulerunt. Quod <span class="pagebreak" id="index.xml-pb-d30e2935">[Page p.344]</span> quo facilius optinerent, scripserunt heredes secum M. Crassum et Q. Hortensium, homines eiusdem aetatis potentissimos; qui cum illud falsum esse suspicarentur, sibi autem nullius essent conscii culpae, alieni facinoris munusculum non repudiaverunt. Quid ergo? satin est hoc, ut non deliquisse videantur? Mihi quidem non videtur, quamquam alterum vivum amavi, alterum non odi mortuum;</p></div><div class="textpart" id="index.xml-body.1_div.1_div.3_div.74"><h4><span class="headingNumber">1.3.74. </span></h4><p>sed, cum Basilus M. Satrium, sororis filium, nomen suum ferre voluisset eumque fecisset heredem (hunc dico patronum agri Piceni et Sabini; o turpem notam temporum <span class="strikethrough">nomen illorum</span>!), non erat aequum principes civis rem habere, ad Satrium nihil praeter nomen pervenire. Etenim, si is, qui non defendit iniuriam neque propulsat, cum potest, iniuste facit, ut in primo libro disserui, qualis habendus est is, qui non modo non repellit, set etiam adiuvat iniuriam? Mihi quidem etiam verae hereditates non honestae videntur, si sunt malitiosis blanditiis, officiorum non veritate, sed simulatione quaesitae.</p><p>Atqui in talibus rebus aliud utile interdum, aliud honestum videri solet. </p></div><div class="textpart" id="index.xml-body.1_div.1_div.3_div.75"><h4><span class="headingNumber">1.3.75. </span></h4><p>Falso; nam eadem utilitatis, quae honestatis, est regula. <span class="">alternatesection 75</span> Qui hoc non perviderit, <span class="pagebreak" id="index.xml-pb-d30e2950">[Page p.346]</span> ab hoc nulla fraus aberit, nullum facinus. Sic enim cogitans: <span class="quote">‘Est istuc quidem honestum, verum hoc expedit,’</span> res a natura copulatas audebit errore divellere, qui fons est fraudium, maleficiorum, scelerum omnium.</p><p><span class="">chapter 19</span> Itaque, si vir bonus habeat hanc vim, ut, si digitis concrepuerit, possit in locupletium testamenta nomen eius inrepere, hac vi non utatur, ne si exploratum quidem habeat id omnino neminem umquam suspicaturum. At dares hanc vim M. Crasso, ut digitorum percussione heres posset scriptus esse, qui re vera non esset heres, in foro, mihi crede, saltaret. Homo autem iustus isque, quem sentimus virum bonum, nihil cuiquam, quod in se transferat, detrahet. Hoc qui admiratur, is se, quid sit vir bonus, nescire fateatur.</p></div><div class="textpart" id="index.xml-body.1_div.1_div.3_div.76"><h4><span class="headingNumber">1.3.76. </span></h4><p>At vero, si qui voluerit animi sui complicatam notionem evolvere, iam se ipse doceat cum virum bonum esse, qui prosit, quibus possit, noceat nemini nisi lacessitus iniuria. Quid ergo? hic non noceat, qui quodam quasi veneno perficiat, ut veros heredes moveat, in eorum locum ipse succedat? <span class="quote">‘Non igitur faciat,’</span> dixerit quis, <span class="quote">‘quod utile sit, quod expediat?’</span> Immo intellegat nihil nec <span class="pagebreak" id="index.xml-pb-d30e2968">[Page p.348]</span> expedire nec utile esse, quod sit iniustum; hoc qui non didicerit, bonus vir esse non poterit.</p><p> </p></div><div class="textpart" id="index.xml-body.1_div.1_div.3_div.77"><h4><span class="headingNumber">1.3.77. </span></h4><p>C. Fimbriam consularem audiebam de patre nostro puer iudicem M. Lutatio Pinthiae fuisse, equiti Romano sane honesto, cum is sponsionem fecisset. <span style="font-variant: small-caps">NI VIR BONUS ESSET.</span> Itaque ei dixisse Fimbriam se illam rem numquam iudicaturum, ne aut spoliaret fama probatum hominem, si contra iudicavisset, aut statuisse videretur virum bonurn esse aliquem, cum ea res innumerabilibus officiis et laudibus contineretur.</p><p>Huic igitur viro bono, quem Fimbria etiam, non modo Socrates noverat, nullo modo videri potest quicquam esse utile, quod non honestum sit. Itaque talis vir non modo facere, sed ne cogitare quidem quicquam audebit, quod non audeat praedicare. Haec non turpe est dubitare philosophos, quae ne rustici quidem dubitent? a quibus natum est id, quod iam contritum est vetustate, proverbium. Cum enim fidem alicuius bonitatemque laudant, dignum esse dicunt, <span class="quote">‘quicum in tenebris mices.’</span> Hoc quam habet vim nisi illam, nihil expedire, quod <span class="pagebreak" id="index.xml-pb-d30e2984">[Page p.350]</span> non deceat, etiamsi id possis nullo refellente optinere?</p><p> </p></div><div class="textpart" id="index.xml-body.1_div.1_div.3_div.78"><h4><span class="headingNumber">1.3.78. </span></h4><p>Videsne hoc proverbio neque Gygi illi posse veniam dari neque huic, quem paulo ante fingebam digitorum percussione hereditates omnium posse converrere? Ut enim, quod turpe est, id, quamvis occultetur, tamen honestum fieri nullo modo potest, sic, quod honestum non est, id utile ut sit, effici non potest adversante et repugnante natura.</p><p> </p></div><div class="textpart" id="index.xml-body.1_div.1_div.3_div.79"><h4><span class="headingNumber">1.3.79. </span></h4><p><span class="">chapter 20</span> At enim, cum permagna praemia sunt, est causa peccandi.</p><p>C. Marius cum a spe consulatus longe abesset et iam septimum annum post praeturam iaceret, neque petiturus umquam consulatum videretur, Q. Metellum, cuius legatus erat, summum virum et civem, cum ab eo, imperatore suo, Romam missus esset, apud populum Romanum criminatus est bellum illum ducere; si se consulem fecissent, brevi tempore aut vivum aut mortuum Iugurtham se in potestatem populi Romani redacturum. Itaque factus est ille quidem consul, sed a fide iustitiaque discessit, qui optimum et gravissimum civem, cuius legatus et a quo missus esset, in invidiam falso crimine adduxerit.</p><p> </p></div><div class="textpart" id="index.xml-body.1_div.1_div.3_div.80"><h4><span class="headingNumber">1.3.80. </span></h4><p>Ne noster quidem Gratidianus officio viri boni <span class="pagebreak" id="index.xml-pb-d30e3005">[Page p.352]</span> functus est tum, cum praetor esset collegiumque praetorium tribuni plebi adhibuissent, ut res nummaria de communi sententia constitueretur; iactabatur enim temporibus illis nummus sic, ut nemo posset scire, quid haberet. Conscripserunt communiter edictum cum poena atque iudicio constitueruntque, ut omnes simul in rostra post meridiem escenderent. Et ceteri quidem alius alio, Marius ab subselliis in rostra recta idque, quod communiter compositum fuerat, solus edixit. Et ea res, si quaeris, ei magno honori fuit; omnibus vicis statuae, ad eas tus, cerei; quid multa? nemo umquam multitudini fuit carior.</p><p> </p></div><div class="textpart" id="index.xml-body.1_div.1_div.3_div.81"><h4><span class="headingNumber">1.3.81. </span></h4><p>Haec sunt, quae conturbent in deliberatione non numquam, cum id, in quo violatur aequitas, non ita magnum, illud autem, quod ex eo paritur, permagnum videtur, ut Mario praeripere collegis et tribunis plebi popularem gratiam non ita turpe, consulem ob earn rem fieri, quod sibi turn proposuerat, valde utile videbatur. Sed omnium una regula est, quam tibi cupio esse notissimam, aut illud, quod utile videtur, turpe ne sit aut, si turpe est, ne videatur esse utile. <span class="pagebreak" id="index.xml-pb-d30e3012">[Page p.354]</span> Quod igitur? possumusne aut ilium Marium virum bonum iudicare aut hunc? Explica atque excute intellegentiam tuam, ut videas, quae sit in ea <span class="strikethrough">species</span> forma et notio viri boni. Cadit ergo in virum bonum mentiri emolumenti sui causa, criminari, praeripere, fallere? Nihil profecto minus.</p><p> </p></div><div class="textpart" id="index.xml-body.1_div.1_div.3_div.82"><h4><span class="headingNumber">1.3.82. </span></h4><p>Est ergo ulla res tanti aut commodum ullum tam expetendum, ut viri boni et splendorem et nomen amittas? Quid est, quod afferre tantum utilitas ista, quae dicitur, possit, quantum auferre, si boni viri nomen eripuerit, fidem iustitiamque detraxerit? Quid enim interest, utrum ex homine se convertat quis in beluam an hominis figura immanitatem gerat beluae?</p><p><span class="">chapter 21</span> Quid? qui omnia recta et honesta neglegunt, dum modo potentiam consequantur, nonne idem faciunt, quod is, qui etiam socerum habere voluit eum, cuius ipse audacia potens esset? Utile ei videbatur plurimum posse alterius invidia; id quam iniustum in patriam et quam turpe esset, non videbat. Ipse autem socer in ore semper Graecos versus de Phoenissis habebat, quos dicam, ut potero, incondite fortasse, sed tamen, ut res possit intellegi: <span class="pagebreak" id="index.xml-pb-d30e3026">[Page p.356]</span> </p><blockquote class="blockquote"><div class="l">Nam sí violandum est Iús, regnandi grátia</div> <div class="l">Violándum est; aliis rébus pietatém colas.</div></blockquote><p> Capitalis <span class="strikethrough">Eteocles vel potius Euripides</span>, qui id unum, quod omnum sceleratissimum fuerit, exceperit!</p></div><div class="textpart" id="index.xml-body.1_div.1_div.3_div.83"><h4><span class="headingNumber">1.3.83. </span></h4><p>Quid igitur minuta colligimus, hereditates, mercaturas, venditiones fraudulentas? ecce tibi, qui rex populi Romani dominusque omnium gentium esse concupiverit idque perfecerit! Hanc cupiditatem si honestam quis esse dicit, amens est; probat enim legum et libertatis interitum earumque oppressionem taetram et detestabilem gloriosam putat. Qui autem fatetur honestum non esse in ea civitate, quae libera fuerit quaeque esse debeat, regnare, sed ei, qui id facere possit, esse utile, qua hunc obiurgatione aut quo potius convicio a tanto errore coner avellere? Potest enim, di immortales! cuiquam esse utile foedissimum et taeterrimum parricidium patriae, quamvis is, qui se eo obstrinxerit, ab oppressis civibus parens nominetur? Honestate igitur dirigenda utilitas est, et quidem sic, ut haec duo verbo inter se discrepare, re unum sonare videantur.</p><p> </p></div><div class="textpart" id="index.xml-body.1_div.1_div.3_div.84"><h4><span class="headingNumber">1.3.84. </span></h4><p>Non habeo, ad volgi opinionem quae maior utilitas quam regnandi esse possit; nihil contra inutilius ei, qui id iniuste consecutus sit,invenio,cum ad veritatem <span class="pagebreak" id="index.xml-pb-d30e3048">[Page p.358]</span> coepi revocare rationem. Possunt enim cuiquam esse utiles angores, sollicitudines, diurni et nocturni metus, vita insidiarur periculorumque plenissima? </p><blockquote class="blockquote"><div class="l">Múlti iniqui atque ínfideles régno, pauci bénivoli,</div></blockquote><p> inquit Accius. At cui regno? Quod a Tantalo et Pelope proditum iure optinebatur. Nam quanto pluris ei regi putas, qui exercitu populi Romani populum ipsum Romanum oppressisset civitatemque non modo liberam, sed etiam gentibus imperantem servire sibi coëgisset?</p></div><div class="textpart" id="index.xml-body.1_div.1_div.3_div.85"><h4><span class="headingNumber">1.3.85. </span></h4><p>Hunc tu quas conscientiae labes in animo censes habuisse, quae vulnera? Cuius autem vita ipsi potest utilis esse, eum eius vitae ea condicio sit, ut, qui illam eripuerit, in maxima et gratia futurus sit et gloria? Quodsi haec utilia non sunt, quae maxime videntur, quia plena sunt dedecoris ac turpitudinis, satis persuasum esse debet nihil esse utile, quod non honestum sit.</p><p> </p></div><div class="textpart" id="index.xml-body.1_div.1_div.3_div.86"><h4><span class="headingNumber">1.3.86. </span></h4><p><span class="">chapter 22</span> Quamquam id quidem cum saepe alias, tum Pyrrhi bello a C. Fabricio consule iterum et a senatu nostro iudicatum est. Cum enim rex Pyrrhus populo Romano bellum ultro intulisset, cumque de imperio certamen esset cum rege generoso ac potenti, perfuga ab eo venit in castra Fabrici eique est pollicitus, si praemium sibi proposuisset, se, ut clam venisset, sic clam in Pyrrhi castra rediturum et eum veneno necaturum. <span class="pagebreak" id="index.xml-pb-d30e3066">[Page p.360]</span> Hunc Fabricius reducendum curavit ad Pyrrhum, idque eius facturr laudatum a senatu est. Atqui, si speciem utilitatis opinionemque quaerimus, magnum illud bellum perfuga unus et gravem adversarium imperii sustulisset, sed magnum dedecus et flagitium, quicum laudis certamen fuisset, eum non virtute, sed scelere superatum.</p><p> </p></div><div class="textpart" id="index.xml-body.1_div.1_div.3_div.87"><h4><span class="headingNumber">1.3.87. </span></h4><p>Utrum igitur utilius vel Fabricio, qui talis in hac urbe, qualis Aristides Athenis, fuit, vel senatui nostro, qui numquam utilitatem a dignitate seiunxit, armis cum hoste certare an venenis? Si gloriae causa imperium expetendum est, scelus absit, in quo non potest esse gloria; sin ipsae opes expetuntur quoquo modo, non poterunt utiles esse cum infamia.</p><p>Non igitur utilis illa L. Philippi Q. f. sententia, quas civitates L. Sulla pecunia accepta ex senatus consulto liberavisset, ut eae rursus vectigales essent neque iis pecuniam, quam pro libertate dederant, redderemus. Ei senatus est assensus. Turpe imperio! piratarum enim melior fides quam senatus. At aucta vectigalia, utile igitur. Quousque audebunt dicere <span class="pagebreak" id="index.xml-pb-d30e3075">[Page p.362]</span> quicquam utile, quod non honestum?</p></div><div class="textpart" id="index.xml-body.1_div.1_div.3_div.88"><h4><span class="headingNumber">1.3.88. </span></h4><p>potest autem ulli imperio, quod gloria debet fultum esse et benivolentia sociorum, utile esse odium et infamia?</p><p>Ego etiam cum Catone meo saepe dissensi; nimis mihi praefracte videbatur aerarium vectigaliaque defendere, omnia publicanis negare, multa sociis, cum in hos benefici esse deberemus, cum illis sic agere, ut cum colonis nostris soleremus, eoque magis, quod illa ordinum coniunctio ad salutem rei publicae pertinebat. Male etiam Curio, cum causam Transpadanorum aequam esse dicebat, semper autem addebat: <span class="quote">‘Vincat utilitas!’</span> Potius doceret non esse aequam, quia non esset utilis rei publieae, quam, cum utilem non esse diceret, esse aequam fateretur.</p><p> </p></div><div class="textpart" id="index.xml-body.1_div.1_div.3_div.89"><h4><span class="headingNumber">1.3.89. </span></h4><p><span class="">chapter 23</span> Plenusestsextus liber de officiis Hecatonis talium quaestionum: <span class="quote">‘sitne boni viri in maxima caritate annonae familiam non alere.’</span></p><p>In utramque partem disputat, sed tamen ad extremum utilitate, ut putat, officium dirigit magis quam humanitate.</p><p>Quaerit, si in mari iactura facienda sit, equine pretiosi <span class="pagebreak" id="index.xml-pb-d30e3100">[Page p.364]</span> potius iacturam faciat an servoli vilis. Hic alio res familiaris, alio ducit humanitas.</p><p><span class="quote">‘Si tabulam de naufragio stultus arripuerit, extorquebitne earn sapiens, si potuerit?’</span></p><p>Negat, quia sit iniurium.</p><p><span class="quote">‘Quid? dominus navis eripietne suum?’</span></p><p><span class="quote">‘Minime, non plus quam navigantem in alto eicere de navi velit, quia sua sit. Quoad enim perventum est eo, quo sumpta navis est, non domini est navis, sed navigantium.’</span></p><p> </p></div><div class="textpart" id="index.xml-body.1_div.1_div.3_div.90"><h4><span class="headingNumber">1.3.90. </span></h4><p><span class="quote">‘Quid? si una tabula sit, duo naufragi, eique sapientes, sibine uter<span class="italics">que</span> rapiat, an alter cedat alteri?’</span></p><p><span class="quote">‘Cedat vero, sed ei, cuius magis intersit vel sua vel rei publicae causa vivere.’</span></p><p><span class="quote">‘Quid, si haec paria in utroque?’</span></p><p><span class="quote">‘Nullum erit certamen, sed quasi sorte aut micando victus alteri cedet alter.’</span></p><p><span class="quote">‘Quid? si pater fana expilet, cuniculos agat ad aerarium, indicetne id magistratibus filius?’</span></p><p><span class="quote">‘Nefas id quidem est, quin etiam defendat patrem, si arguatur.’</span></p><p><span class="quote">‘Non igitur patria praestat omnibus officiis?’</span></p><div class="pagebreak" id="index.xml-pb-d30e3160">[Page p.366]</div><p><span class="quote">‘Immo vero, sed ipsi patriae conducit pios habere cives in parentes.’</span></p><p><span class="quote">‘Quid? si tyrannidem occupare, si patriam prodere conabitur pater, silebitne filius?’</span></p><p><span class="quote">‘Immo vero obsecrabit patrem, ne id faciat. Si nihil proficiet, accusabit, minabitur etiam, ad extremum, si ad perniciem patriae res spectabit, patriae salutem anteponet saluti patris.’</span></p><p> </p></div><div class="textpart" id="index.xml-body.1_div.1_div.3_div.91"><h4><span class="headingNumber">1.3.91. </span></h4><p>Quaerit etiam, si sapiens adulterinos nummos acceperit imprudens pro bonis, cum id rescierit, soluturusne sit eos, si cui debeat, pro bonis. Diogenes ait, Antipater negat, cui potius assentior.</p><p>Qui vinum fugiens vendat sciens, debeatne dicere. Non necesse putat Diogenes, Antipater viri boni existimat. Haec sunt quasi controversa iura Stoicorum. <span class="quote">‘In mancipio vendendo dicendane vitia, non ea, quae nisi dixeris, redhibeatur mancipium iure civili, sed haec, mendacem esse, aleatorem, furacem, ebriosum?’</span> Alteri dicenda videntur, alteri non videntur.</p><p> </p></div><div class="textpart" id="index.xml-body.1_div.1_div.3_div.92"><h4><span class="headingNumber">1.3.92. </span></h4><p><span class="quote">‘Si quis aurum vendens orichalcum se putet vendere, indicetne ei vir bonus aurum illud esse an emat denario, quod sit mille denarium?’</span></p><p>Perspictum est iam, et quid mihi videatur, et quae sit inter eos philosophos, quos nominavi, controversia.</p><div class="pagebreak" id="index.xml-pb-d30e3197">[Page p.368]</div><p><span class="">chapter 24</span> Pacta et promissa semperne servanda sint, <span style="font-variant: small-caps">QUAE NEC VI NEC DOLO MALO,</span> ut praetores solent, <span style="font-variant: small-caps">FACTA SINT.</span></p><p>Si quis medicamentum cuipiam dederit ad aquam intercutem pepigeritque, si eo medicamento sanus factus esset, ne illo medicamento umquam postea uteretur, si eo medicamento sanus factus sit et annis aliquot post incident in eundem morbum nec ab eo, quicumpepigerat, impetret,ut iterum eo liccat uti, quid faciendum sit. Cum sit is inhumanus, qui non concedat, nec ei quicquam fiat iniuriae, vitae et saluti consulendum.</p><p> </p></div><div class="textpart" id="index.xml-body.1_div.1_div.3_div.93"><h4><span class="headingNumber">1.3.93. </span></h4><p>Quid? si qui sapiens rogatus sit ab eo, qui eum heredem faciat, cum ei testamento sestertium milies relinquatur, ut, ante quam hereditatem adeat, luce palam in foro saltet, idque se facturum promiserit, quod aliter heredem eum scripturus ille non esset, faciat, quod promiserit, necne? Promisisse nollem et id arbitror fuisse gravitatis; quoniam promisit, si saltare in foro turpe ducet, honestius mentietur, si ex hereditate nihil ceperit, quam si ceperit, nisi forte <span class="pagebreak" id="index.xml-pb-d30e3215">[Page p.370]</span> eam pecuniam in rei publicae magnum aliquod tempus contulerit, ut vel saltare, cum patriae consulturus sit, turpe non sit.</p><p> </p></div><div class="textpart" id="index.xml-body.1_div.1_div.3_div.94"><h4><span class="headingNumber">1.3.94. </span></h4><p><span class="">chapter 25</span> Ac ne illa quidem promissa servanda sunt, quae non sunt iis ipsis utilia, quibus illa promiseris. Sol Phaëthonti filio, ut redeamus ad fabulas, facturum se esse dixit, quicquid optasset; optavit, ut in currum patris tolleretur; sublatus est. Atque is, ante quam constitit, ictu fulminis deflagravit. Quanto melius fuerat in hoc promissum patris non esse servatum! Quid, quod Theseus exegit promissum a Neptuno? cui cum tres optationes Neptunus dedisset, optavit interitum Hippolyti filii, cum is patri suspectus esset de noverca; quo optato impetrato Theseus in maximis fuit luctibus.</p></div><div class="textpart" id="index.xml-body.1_div.1_div.3_div.95"><h4><span class="headingNumber">1.3.95. </span></h4><p>Quid, <span class="italics">quod</span> Agamemnon cum devovisset Dianae, quod in suo regno pulcherrimum natum esset illo anno, immolavit Iphigeniam, qua nihil erat eo quidem anno natum pulchrius? Promissum potius non faciendum quam tam taetrum facinus admittendum fuit.</p><p>Ergo et promissa non facienda non numquam, neque semper deposita reddenda. Si gladium quis apud te sana mente deposuerit, repetat insaniens, reddere peccatum sit, officium non reddere. Quid? si is, qui apud te pecuniam deposuerit, bellum inferat patriae, reddasne depositum? Non credo; facias <span class="pagebreak" id="index.xml-pb-d30e3232">[Page p.372]</span> enim contra rem publicam, quae debet esse carissima. Sic multa, quae honesta natura videntur esse, temporibus fiunt non honesta; facere promissa, stare conventis, reddere deposita commutata utilitate fiunt non honesta.</p><p>Ac de iis quidem, quae videntur esse utilitates contra iustitiam simulatione prudentiae, satis arbitror dictum.</p><p> </p></div><div class="textpart" id="index.xml-body.1_div.1_div.3_div.96"><h4><span class="headingNumber">1.3.96. </span></h4><p>Sed quoniam a quattuor fontibus honestatis primo libro officia duximus, in eisdem versemur, cum docebimus ea, quae videantur esse utilia tneque sint, quam sint virtutis inimica. Ac de prudentia quidem, quam vult imitari malitia, itemque de iustitia, quae semper est utilis, disputatum est. Reliquae sunt duae partes honestatis, quarum altera in animi excellentis magnitudine et praestantia cernitur, altera in conforrnatione et moderatione continentiae et temperantiae.</p><p> </p></div><div class="textpart" id="index.xml-body.1_div.1_div.3_div.97"><h4><span class="headingNumber">1.3.97. </span></h4><p><span class="">chapter 26</span> Utile videbatur Ulixi, ut quidem poëtae tragici prodiderunt (nam apud Homerum, optimum auctorem, talis de Ulixe nulla suspicio est), sed insimulant eum tragoediae simulatione insaniae militiam subterfugere voluisse. Non honestum consilium, at utile, ut aliquis fortasse dixerit, regnare et Ithacae vivere otiose cum parentibus, cum uxore, cum filio. Ullum tu decus in cotidianis laboribus et periculis cum hac tranquillitate conferendum putas?</p><div class="pagebreak" id="index.xml-pb-d30e3248">[Page p.374]</div><p>Ego vero istam contemnendam et abiciendam, quoniam, quae honesta non sit, ne utilem quidem esse arbitror. </p></div><div class="textpart" id="index.xml-body.1_div.1_div.3_div.98"><h4><span class="headingNumber">1.3.98. </span></h4><p>Quid enim auditurum putas fuisse Ulixem,si in illa simulatione perseveravisset? qui cummaximas res gesserit in bello, tamen haec audiat ab Aiace: </p><blockquote class="blockquote"><div class="l">Cuius ípse princeps iúris iurandí fuit,</div> <div class="l">Quod ómnes scitis, sólus neglexít fidem;</div> <div class="l">Furere ássimulare, né coiret, ínstitit.</div> <div class="l">Quodní Palamedi pérspicax prudéntia</div> <div class="l">Istíus percepset málitiosam audáciam,</div> <div class="l">Fidé sacratae iús perpetuo fálleret.</div></blockquote></div><div class="textpart" id="index.xml-body.1_div.1_div.3_div.99"><h4><span class="headingNumber">1.3.99. </span></h4><p>Illi vero non modo cum hostibus, verum etiam cum fluctibus, id quod fecit, dimicare melius fuit quam deserere consentientem Graeciam ad bellum barbaris inferendum.</p><p>Sed omittamus et fabulas et externa; ad rem factam nostramque veniamus. M. Atilius Regulus cum consul iterum in Africa ex insidiis captus esset duce Xanthippo Lacedaemonio, imperatore autem patre Hannibalis Hamilcare, iuratus missus est ad senatum, ut, nisi redditi essent Poenis captivi nobiles quidam, rediret ipse Carthaginem. Is cum Romam <span class="pagebreak" id="index.xml-pb-d30e3282">[Page p.376]</span> venisset, utilitatis speciem videbat, sed eam, ut res declarat, falsam iudicavit; quae erat talis: manere in patria, esse domui suae cum uxore, cum liberis, quam calamitatem accepisset in bello, communem fortunae bellicae iudicantem tenere consularis dignitatis gradum. Quis haec negat esse utilia? quem censes? Magnitudo animi et fortitudo negat.</p></div><div class="textpart" id="index.xml-body.1_div.1_div.3_div.100"><h4><span class="headingNumber">1.3.100. </span></h4><p><span class="">chapter 27</span> Num locupletiores quaeris auctores? Harum enim est virtutum proprium nihil extimescere, omnia humana despicere, nihil, quod homini accidere possit, intolerandum putare. Itaque quid fecit? In senatum venit, mandata exposuit, sententiam ne diceret recusavit, quam diu iure iurando hostium teneretur, non esse se senatorem. Atque illud etiam (<span class="quote">‘O stultum hominem,’</span> dixerit quispiam, <span class="quote">‘et repugnantem utilitati suae!’</span>), reddi captivos negavit esse utile; illos enim adulescentes esse et bonos duces, se iam confectum senectute. Cuius cum valuisset auctoritas, captivi retenti sunt, ipse Carthaginem rediit, neque eum caritas patriae retinuit nec suorum. Neque vero tur ignorabat se ad crudelissimum hostem et ad exquisita supplicia proficisci, sed ius iurandum conservandum putabat. Itaque turn, cum vigilando necabatur, erat in meliore causa, <span class="pagebreak" id="index.xml-pb-d30e3295">[Page p.378]</span> quam si domi senex captivus, periurus consularis remansisset.</p><p> </p></div><div class="textpart" id="index.xml-body.1_div.1_div.3_div.101"><h4><span class="headingNumber">1.3.101. </span></h4><p>At stulte, qui non modo non censuerit captivos remittendos, verum etiam dissuaserit.</p><p>Quo modo stulte? etiamne, si rei publicae conducebat? potest autem, quod inutile rei publicae sit, id cuiquam civi utile esse?</p><p><span class="">chapter 28</span> Pervertunt homines ea, quae sunt fundamenta naturae, cum utilitatem ab honestate seiungunt. Omnes enim expetimus utilitatem ad eamque rapimur nec facere aliter ullo modo possumus. Nam quis est, qui utilia fugiat? aut quis potius, qui ea non studiosissime persequatur? Sed quia nusquam possumus nisi in laude, decore, honestate utilia reperire, propterea illa prima et summa habemus, utilitatis nomen non tam splendidum quam necessarium ducimus.</p><p> </p></div><div class="textpart" id="index.xml-body.1_div.1_div.3_div.102"><h4><span class="headingNumber">1.3.102. </span></h4><p>Quid est igitur, dixerit quis, in iure iurando? num iratum timemus lovem? At hoc quidem commune est omnium philosophorum, non eorum modo, qui deum nihil habere ipsum negotii dicunt, nihil exhibere alteri, sed eorum etiam, qui deum semper agere aliquid et moliri volunt, numquam nec irasci deum nec nocere. Quid autem iratus Iuppiter plus <span class="pagebreak" id="index.xml-pb-d30e3313">[Page p.380]</span> nocere potuisset, quam nocuit sibi ipse Regulus Nulla igitur vis fuit religionis, quae tantam utilitatem perverteret.</p><p>An ne turpiter faceret? Primum minima de malis. Num igitur tantum mali turpitude ista habebat, quantum ille cruciatus? Deinde illud etiam apud Accium: </p><blockquote class="blockquote"><div class="l">Fregistín fidem?</div> <div class="l">Néque dedi neque do ínfideli cuíquam</div></blockquote><p> quamquam ab impio rege dicitur, luculente tamen dicitur.</p><p> </p></div><div class="textpart" id="index.xml-body.1_div.1_div.3_div.103"><h4><span class="headingNumber">1.3.103. </span></h4><p>Addunt etiam, quem ad modum nos dicamus videri quaedam utilia, quae non sint, sic se dicere videri quaedam honesta, quae non sint. <span class="quote">‘ut hoc ipsum videtur honestum, conservandi iris iurandi causa ad cruciatum revertisse; sed fit non honestum, quia, quod per vim hostium esset actum, ratum esse non debuit.’</span></p><p>Addunt etiam, quicquid valde utile sit, id fieri honestum, etiamsi antea non videretur.</p><p>Haec fere contra Regulum. Sed prima <span class="italics">quaeque</span> videamus.</p><p> </p></div><div class="textpart" id="index.xml-body.1_div.1_div.3_div.104"><h4><span class="headingNumber">1.3.104. </span></h4><p><span class="">chapter 29</span> <span class="quote">‘Non fuit Iuppiter metuendus ne iratus noceret, qui neque irasci solet nec nocere.’</span></p><div class="pagebreak" id="index.xml-pb-d30e3351">[Page p.382]</div><p>Haec quidem ratio non magis contra Reguli quam contra omne ius iurandum valet. Sed in iure iurando non qui metus, sed quae vis sit, debet intellegi; est enim ius iurandum affirmatio religiosa; quod autem affirmate quasi deo teste promiseris, id tenendum est. Iam enim non ad iram deorum, quae nulla est, sed ad iustitiam et ad fidem pertinet. Nam praeclare Ennius: </p><blockquote class="blockquote"><div class="l">Ó Fides alma ápta pinnis ét ius iurandúm Iovis!</div></blockquote><p> Qui ius igitur iurandum violat, is Fidem violat, quam in Capitolio <span class="quote">‘vicinam Iovis optimi maximi,’</span> ut in Catonis oratione est, maiores nostri esse voluerunt.</p><p> </p></div><div class="textpart" id="index.xml-body.1_div.1_div.3_div.105"><h4><span class="headingNumber">1.3.105. </span></h4><p>At enim ne iratus quidem Iuppiter plus Regulo nocuisset, quam sibi nocuit ipse Regulus.</p><p>Certe, si nihil malum esset nisi dolere. Id autem non modo <span class="strikethrough">non</span> summum malum, sed ne malum quidem esse maxima auctoritate philosophi affirmant. Quorum quidem testem non mediocrem, sed haud scio an gravissimum Regulum nolite, quaeso, vituperare. Quem enim locupletiorem quaerimus quam principem populi Romani, qui retinendi officii causa cruciatum subierit voluntarium?</p><p>Nam quod aiunt: <span class="quote">‘minima de malis,’</span> id est ut <span class="pagebreak" id="index.xml-pb-d30e3378">[Page p.384]</span> turpiter potius quam calamitose, an est ullum maius malum turpitudine? quae si in deformitate corporis habet aliquid offensionis, quanta illa depravatio et foeditas turpificati animi debet videri!</p></div><div class="textpart" id="index.xml-body.1_div.1_div.3_div.106"><h4><span class="headingNumber">1.3.106. </span></h4><p>Itaque nervosius qui ista disserunt, solum audent malum dicere id, quod turpe sit, qui autem remissius, ii tamen non dubitant summum malum dicere.</p><p>Nam illud quidem: </p><blockquote class="blockquote"><div class="l">Néque dedi neque do ínfideli cuíquam</div></blockquote><p> idcirco recte a poeta, quia, cum tractaretur Atreus, personae serviendum fuit. Sed si hoc sibi sument, nullam esse fidem, quae infideli data sit, videant, ne quaeratur latebra periurio.</p><p> </p></div><div class="textpart" id="index.xml-body.1_div.1_div.3_div.107"><h4><span class="headingNumber">1.3.107. </span></h4><p>Est autem ius etiam bellicum fidesque iuris iurandi saepe cum hoste servanda. Quod enim ita iuratum est, ut mens conciperet fieri oportere, id servandum est; quod aliter, id si non fecerit, nullum est periurium. Ut, si praedonibus pactum pro capite pretium non attuleris, nulla fraus sit, ne si iuratus quidem id non feceris; nam pirata non est ex perduellium nurnero definitus, sed communis hostis omnium; cum hoc nec fides debet nec ius iurandum esse commune. <span class="pagebreak" id="index.xml-pb-d30e3396">[Page p.386]</span></p></div><div class="textpart" id="index.xml-body.1_div.1_div.3_div.108"><h4><span class="headingNumber">1.3.108. </span></h4><p>Non enim falsum iurare periurare est, sed, quod <span style="font-variant: small-caps">EX ANIMI TUI SENTENTIA</span> iuraris, sicut verbis concipitur more nostro, id non facere periurium est. Scite enim Euripides: </p><blockquote class="blockquote"><div class="l">Iurávi lingua, méntem iniuratám gero.</div></blockquote><p> Regulus vero non debuit condiciones pactionesque bellicas et hostiles perturbare periurio. Cum iusto enim et legitimo hoste res gerebatur, adversus quem et totum ius fetiale et multa sunt iura communia. Quod ni ita esset, numquam claros viros senatus vinctos hostibus dedidisset.</p><p> </p></div><div class="textpart" id="index.xml-body.1_div.1_div.3_div.109"><h4><span class="headingNumber">1.3.109. </span></h4><p><span class="">chapter 30</span> At vero T. Veturius et Sp. Postumius cum iterum consules essent, quia, cum male pugnatum apud Caudium esset, legionibus nostris sub iugum missis pacem cum Samnitibus fecerant, dediti sunt iis; iniussu enim populi senatusque fecerant. Eodemque tempore Ti. Nurnicius, Q. Maelius, qui tum tribuni pl. erant, quod eorum auctoritate pax erat facta, dediti sunt, ut pax Samnitium repudiaretur; atque huius deditionis ipse Postumius, qui dedebatur, suasor et auctor fuit.</p><p>Quod idem multis annis post C. Mancinus, qui, ut Numantinis, quibuscum sine senatus auctoritate foedus <span class="pagebreak" id="index.xml-pb-d30e3419">[Page p.388]</span> fecerat, dederetur, rogationem suasit ear, quam L. Furius, Sex. Atilius ex senatus consulto ferebant; qua accepta est hostibus deditus. Honestius hic quam Q. Pompeius, quo, cum in eadem causa esset, deprecante accepta lex non est. Hic ea, quae videbatur utilitas, plus valuit quam honestas, apud superiores utilitatis species falsa ab honestatis auctoritate superata est.</p><p> </p></div><div class="textpart" id="index.xml-body.1_div.1_div.3_div.110"><h4><span class="headingNumber">1.3.110. </span></h4><p>At non debuit ratum esse, quod erat actum per vim.—Quasi vero forti viro vis possit adhiberi.</p><p>Cur igitur ad senatum proficiscebatur, cum praesertim de captivis dissuasurus esset?</p><p>Quod maximum in eo est, id reprehenditis. Non enim suo iudicio stetit, sed suscepit causam, ut esset iudicium senatus; cui nisi ipse auctor fuisset, captivi profecto Poenis redditi essent; ita incolumis in patria Regulus restitisset. Quod quia patriae non utile putavit, idcirco sibi honestum et sentire illa et pati credidit.</p><p>Nam quod aiunt, quod valde utile sit, id fieri ho- <span class="pagebreak" id="index.xml-pb-d30e3433">[Page p.390]</span> nestum, immo vero esse, non fieri. Est enim nihil utile, quod idem non honestum, nec, quia utile, honestum, sed, quia honestum, utile.</p><p>Quare ex multis mirabilibus exemplis haud facile quis dixerit hoc exemplo aut laudabilius aut praestantius.</p><p> </p></div><div class="textpart" id="index.xml-body.1_div.1_div.3_div.111"><h4><span class="headingNumber">1.3.111. </span></h4><p><span class="">chapter 31</span> Sed ex tota hac laude Reguli unum illud est admiratione dignum, quod captivos retinendos censuit. Nam quod rediit, nobis nunc mirabile videtur, illis quidem temporibus aliter facere non potuit; itaque ista laus non est hominis, sed temporum. Nullum enim vinculum ad astringendam fidem iure iurando maiores artius esse voluerunt. Id indicant leges in duodecim tabulis, indicant sacratae, indicant foedera, quibus etiam cum hoste devincitur fides, indicant notiones animadversionesque censorum, qui nulla de re diligentius quam de iure iurando iudicabant.</p><p> </p></div><div class="textpart" id="index.xml-body.1_div.1_div.3_div.112"><h4><span class="headingNumber">1.3.112. </span></h4><p>L. Manlio A. f., cum dictator fuisset, M. Pomponius tr. pl. diem dixit, quod is paucos sibi dies ad dictaturam gerendam addidisset; criminabatur etiam, quod Titum filium, qui postea est Torquatus appellatus, ab hominibus relegasset et ruri habitare iussisset. <span class="pagebreak" id="index.xml-pb-d30e3449">[Page p.392]</span> Quod cum audivisset adulescens filius, negotium exhiberi patri, accurrisse Romam et cum primo luci Pomponi domum venisse dicitur. Cui cum esset nuntiatum, qui illum iratum allaturum ad se aliquid contra patrem arbitraretur, surrexit e lectulo remotisque arbitris ad se adulescentem iussit venire. At ille, ut ingressus est, confestim gladium destrinxit iuravitque se illum statim interfecturum, nisi ius iurandum sibi dedisset se patrem missum esse facturum. Iuravit hoc terrore coactus Pomponius; rem ad populum detulit, docuit, cur sibi causa desistere necesse esset, Manlium missum fecit. Tantum temporibus illis ius iurandum valebat.</p><p>Atque hic T. Manlius is est, qui ad Anienem Galli, quem ab eo provocatus occiderat, torque detracto cognomen invenit, cuius tertio consulatu Latini ad Veserim fusi et fugati, magnus vir in primis et, qui perindulgens in patrem, idem acerbe severus in filium.</p><p> </p></div><div class="textpart" id="index.xml-body.1_div.1_div.3_div.113"><h4><span class="headingNumber">1.3.113. </span></h4><p><span class="">chapter 32</span> Sed, ut laudandus Regulus in conservando iure iurando, sic decem illi, quos post Cannensem pugnam iuratos ad senatum misit Hannibal se in castra redituros ea, quorum erant potiti Poeni, nisi de redimendis captivis impetravissent, si non redierunt, <span class="pagebreak" id="index.xml-pb-d30e3460">[Page p.394]</span> vituperandi. De quibus non omnes uno modo; nam Polybius, bonus auctor in primis, ex decem nobilissimis, qui tum erant missi, novem revertisse dicit re a senatu non impetrata; unum ex decem, qui paulo post, quam erat egressus e castris, redisset, quasi aliquid esset oblitus, Romae remansisse; reditu enim in castra liberatum se esse iure iurando interpretabatur, non recte; fraus enim astringit, non dissolvit periurium. Fuit igitur stulta calliditas perverse imitata prudentiam. Itaque decrevit senatus, ut ille veterator et callidus vinctus ad Hannibalem duceretur.</p><p> </p></div><div class="textpart" id="index.xml-body.1_div.1_div.3_div.114"><h4><span class="headingNumber">1.3.114. </span></h4><p>Sed illud maximum: octo hominum milia tenebat Hannibal, non quos in acie cepisset, aut qui periculo mortis diffugissent, sed qui relicti in castris fuissent a Paulo et a Varrone consulibus. Eos senatus non censuit redimendos, cum id parva pecunia fieri posset, ut esset insitum militibus nostris aut vincere aut emori. Qua quidem re audita fractum animum Hannibalis scribit idem, quod senatus populusque Romanus rebus afflictis tam excelso animo fuisset. Sic honestatis comparatione ea, quae videntur utilia, vincuntur.</p><p> </p></div><div class="textpart" id="index.xml-body.1_div.1_div.3_div.115"><h4><span class="headingNumber">1.3.115. </span></h4><p><span class="italics">C.</span> Acilius autem, qui Graece scripsit historiam, plures ait fuisse, qui in castra revertissent eadem <span class="pagebreak" id="index.xml-pb-d30e3475">[Page p.396]</span> fraude, ut iure iurando liberarentur, eosque a censoribus omnibus ignominiis notatos.</p><p>Sit iam huius loci finis. Perspicuum est enim ea, quae timido animo, humili, demisso fractoque fiant, quale fuisset Reguli factum, si aut de captivis, quod ipsi opus esse videretur, non quod rei publicae, censuisset aut domi remanere voluisset, non esse utilia, quia sint flagitiosa, foeda, turpia.</p><p> </p></div><div class="textpart" id="index.xml-body.1_div.1_div.3_div.116"><h4><span class="headingNumber">1.3.116. </span></h4><p><span class="">chapter 33</span> Restat quarta pars, quae decore, moderatione, modestia, continentia, temperantia continetur.</p><p>Potest igitur quicquam utile esse, quod sit huic talium virtutum choro contrarium? Atqui ab Aristippo Cyrenaici atque Annicerii philosophi nominati omne bonum in voluptate posuerunt virtutemque censuerunt ob earn em esse laudandam, quod efficiens esset voluptatis. Quibus obsoletis floret Epicurus, eiusdem fere adiutor auctorque sententiae. Cum his <span class="quote">‘viris equisque,’</span> ut dicitur, si honestatem tueri ac retinere sententia est, decertandum est.</p><p> </p></div><div class="textpart" id="index.xml-body.1_div.1_div.3_div.117"><h4><span class="headingNumber">1.3.117. </span></h4><p>Nam si non modo utilitas, sed vita omnis beata corporis firma constitutione eiusque constitutionis spe explorata, ut a Metrodoro scriptum est, continetur, certe haec utilitas, et quidem summa (sic enim <span class="pagebreak" id="index.xml-pb-d30e3496">[Page p.398]</span> censent), cum honestate pugnabit. Nam ubi primum prudentiae locus dabitur? an ut conquirat undique suavitates? Quam miser virtutis famulatus servientis voluptati! Quod autem munus prudentiae? an legere intellegenter voluptates? Fac nihil isto esse iucundius, quid cogitari potest turpius?</p><p>Iam, qui dolorem summum malum dicat, apud eum quem habet locum fortitudo, quae est dolorum laborumque contemptio? Quamvis enim multis locis dicat Epicurus, sicuti dicit, satis fortiter de dolore, tamen non id spectandum est, quid dicat, sed quid consentaneum sit ei dicere, qui bona voluptate terminaverit, mala dolore.</p><p>Et, si illum audiam, de continentia et temperantia dicit ille quidem multa multis locis, sed aqua haeret, ut aiunt; nam qui potest temperantiam laudare is, qui ponat summum bonurn in voluptate? est enim temperantia libidinum inimica, libidines autem consectatrices voluptatis.</p><p> </p></div><div class="textpart" id="index.xml-body.1_div.1_div.3_div.118"><h4><span class="headingNumber">1.3.118. </span></h4><p>Atque in his tamen tribus generibus, quoquo modo possunt, non incallide tergiversantur; prudentiam introducunt scientiam suppeditantem voluptates. depellentem dolores; fortitudinem quoque aliquo modo expediunt, cum tradunt rationem neglegendae <span class="pagebreak" id="index.xml-pb-d30e3507">[Page p.400]</span> mortis, perpetiendi doloris; etiam temperantiam inducunt non facillime illi quidem, sed tamen quoquo modo possunt; dicunt enim voluptatis magnitudinem doloris detractione finiri. Iustitia vacillat vel iacet potius omnesque eae virtutes, quae in communitate cernuntur et in societate generis humani. Neque enim bonitas nec liberalitas nec comitas esse potest, non plus quam amicitia, si haec non per se expetantur, sed ad voluptatem utilitatemve referantur.</p><p>Conferamus igitur in pauca.</p><p> </p></div><div class="textpart" id="index.xml-body.1_div.1_div.3_div.119"><h4><span class="headingNumber">1.3.119. </span></h4><p>Nam ut utilitatem nullam esse docuimus, quae honestati esset contraria, sic omnem voluptatem dicimus honestati esse contrariam. Quo magis reprehendendos Calliphontem et Dinomachum iudico, qui se dirempturos controversiam putaverunt, si cum honestate voluptatem tamquam cum homine pecudem copulavissent. Non recipit istam coniunctionem honestas, aspernatur, repellit. Nec vero finis bonorum <span class="strikethrough">et malorum</span>, qui simplex esse debet, ex dissimillimis rebus misceri et temperari potest. Sed de hoc (magna enim res est) alio loco pluribus; nunc ad propositum.</p><p> </p></div><div class="textpart" id="index.xml-body.1_div.1_div.3_div.120"><h4><span class="headingNumber">1.3.120. </span></h4><p>Quem ad modum igitur, si quando ea, quae videtur utilitas, honestati repugnat, diiudicanda res sit, satis est supra disputatum. Sin autem speciem utilitatis etiam voluptas habere dicetur, nulla potest esse ei cum honestate coniunctio. Nam, ut tribuamus aliquid <span class="pagebreak" id="index.xml-pb-d30e3524">[Page p.402]</span> voluptati, condimenti fortasse non nihil, utilitatis certe nihil habebit.</p><p> </p></div><div class="textpart" id="index.xml-body.1_div.1_div.3_div.121"><h4><span class="headingNumber">1.3.121. </span></h4><p>Habes a patre munus, Marce fili, mea quidem sententia magnum, sed perinde erit, ut acceperis. Quamquam hi tibi tres libri inter Cratippi commentarios tamquam hospites erunt recipiendi; sed, ut, si ipse venissem Athenas (quod quidem esset factum, nisi me e medio cursu clara voce patria revocasset), aliquando me quoque audires, sic, quoniam his voluminibus ad te profecta vox est mea, tribues iis temporis quantum poteris, poteris autem, quantum voles. Cum vero intellexero te hoc scientiae genere gaudere, tum et praesens tecum propediem, ut spero, et, dum aberis, absens loquar.</p><p>Vale igitur, mi Cicero, tibique persuade esse te quidem mihi carissimum, sed multo fore cariorem, si talibus monitis praeceptisque laetabere.</p></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>M. Tullius Cicero.
	    Date: 2016-11-20<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:17:53Z.
	       SAXON HE 9.8.0.5.
		 --></address></div></body></html>
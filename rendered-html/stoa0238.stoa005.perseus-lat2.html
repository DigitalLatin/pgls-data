<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Apotheosis</title><meta name="author" content="Prudentius" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Apotheosis" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Apotheosis</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a lang="lat" class="toc toc_0" href="#index.xml-body.1_div.1">Apotheosis</a><ul class="toc"><li class="toc"><span class="headingNumber">1.1. </span><a class="toc toc_1" href="#index.xml-body.1_div.1_div.1">Hymnus de trinitate</a></li><li class="toc"><span class="headingNumber">1.2. </span><a class="toc toc_1" href="#index.xml-body.1_div.1_div.2">Praefatio</a></li></ul></li></ul><!--TEI body--><div lang="lat" class="edition" id="index.xml-body.1_div.1"><div class="pagebreak" id="index.xml-pb-d30e62">[Page p.116]</div><h2 lang="lat"><span class="headingNumber">1. </span><span class="head">Apotheosis</span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span><span class="head">Hymnus de trinitate</span></h3><div class="l">Est tria summa Deus, trinum specimen, vigor unus.</div><div class="l">corde Patris genita est Sapientia, Filius ipse est;</div><div class="l">Sanctus ab aeterno subsistit Spiritus ore.</div><div class="l">tempore nec senior Pater est, nec numine maior,</div><div class="l">nam sapiens retro semper Deus edidit ex se, </div><div class="l">per quod semper erat, gignenda ad saecula verbum,</div><div class="l">edere sed verbum Patris est, at cetera verbi,</div><div class="l">adsumptum gestare hominem, reparare peremptum,</div><div class="l">conciliare Patri, dextraque in sede locare.</div><div class="l">Spiritus ista Dei conplet, Deus ipse: fideles </div><div class="l">in populos charisma suum diffundere promptus,</div><div class="l">et patris et Christi virtutem in corpora transfert.</div></div><div class="textpart" id="index.xml-body.1_div.1_div.2"><h3><span class="headingNumber">1.2. </span><span class="head"><span class="add">⟨Praefatio⟩</span></span></h3><div class="l">Est vera secta? te, Magister, consulo</div><div class="l">rectamne servamus fidem?</div><div class="l">an viperina non cavemus dogmata,</div><div class="l">et nescientes labimur?</div><div class="l">artam salutis vix viam discernere est </div><div class="l">inter reflexas semitas,</div><div class="l">tam multa surgunt perfidorum conpeta</div><div class="l">torris polita erroribus,</div><div class="pagebreak" id="index.xml-pb-d30e115">[Page p.118]</div><div class="l">obliqua sese conserunt divortia</div><div class="l">hinc inde textis orbitis. </div><div class="l">quas si quis errans ac vagus sectabitur,</div><div class="l">rectum relinquens tramitem,</div><div class="l">scrobis latentis pronus in foveam ruet,</div><div class="l">quam fodit hostilis manus,</div><div class="l">manus latronum, quae viantes obsidet </div><div class="l">iter sequentes devium,</div><div class="l">quid non libido mentis humanae struat?</div><div class="l">quid non malorum pruriat?</div><div class="l">statum lacessunt omnipotentis Dei</div><div class="l">calumniosis litibus, </div><div class="l">fidem minutis dissecant ambagibus</div><div class="l">ut quisque lingua est nequior;</div><div class="l">solvunt ligantque quaestionum vincula</div><div class="l">per syllogismos plectiles.</div><div class="l">vae captiosis sycophantarum strophis! </div><div class="l">vae versipelli astutiae!</div><div class="l">nodos tenaces recta rumpit regula,</div><div class="l">infesta dissertantibus.</div><div class="l">idcirco mundi stulta delegit Deus,</div><div class="l">ut concidant sophistica, </div><div class="l">deque inbecillis subiugavit fortia,</div><div class="l">simplex ut esset credere,</div><div class="l">lapis ecce nostro fixus offensaculo est,</div><div class="l">inpingat in quem vanitas,</div><div class="l">signum caventi, non caventi scandalum: </div><div class="l">hunc sternit, illum dirigit,</div><div class="l">dum plura temptat caecus incerto gradu,</div><div class="l">incurrit id quod obvium est.</div><div class="l">fax sola fidei est pracferenda gressibus,</div><div class="l">ut recta sint vestigia. </div><div class="l">quis in tenebris hostis errantes tamen</div><div class="l">pulsat trahitque et proterit,</div><div class="pagebreak" id="index.xml-pb-d30e188">[Page p.120]</div><div class="l">qui sparsa ad ipsum conmeantum transitum</div><div class="l">frumenta saevus devorat,</div><div class="l">qui laeta Christi culta fur interpolat </div><div class="l">addens avenas aemulas.</div><div class="l">quas de veneni lacte in herbam fertiles</div><div class="l">patitur colonus crescere,</div><div class="l">ne forte culmum fibra inanis spiceum</div><div class="l">simul revulsa internecet. </div><div class="l">expectat ergo dum dolosa 1 et farrea</div><div class="l">fervens coquat maturitas,</div><div class="l">det ventilabro lecta quaeque ut horreis,</div><div class="l">urat recrementum focis,</div><div class="l">refert sed ipsa nosse, quae messem necant, </div><div class="l">zizaniorum semina.</div></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><div class="l">Plurima sunt sed pauca loquar, ne dira relatu </div><div class="l">dogmata catholicam maculent male prodita linguam, </div><div class="l">ille Patrem pellens solio detrudit in artum</div><div class="l">corporis humani gestamen, nec pavet ipsum</div><div class="l">obiectare neci duroque adfigere ligno. </div><div class="l">passibilisne Deus? cuius species et imago</div><div class="l">nulli visa umquam: nec enim conprendier illa</div><div class="l">maiestas facilis sensuve oculisve manuve.</div><div class="l">Ioannis magni celebris sententia praesto est,</div><div class="l">haud umquam testata Deum potuisse videri. </div><div class="l">ille Pater, quem nulla acies violenta tuendo</div><div class="pagebreak" id="index.xml-pb-d30e242">[Page p.122]</div><div class="l">eminus ardentis penetravit acumine visus,</div><div class="l">qui se forma hominis non induit, et Deitatis</div><div class="l">inmensum adsumpto non temperat ore modove.</div><div class="l">aut evangelici pietas spernenda libelli </div><div class="l">iam, blaspheme, tibi est, aut numquam visa beati</div><div class="l">vis intacta Patris, non admiscenda caducis.</div><div class="l">sed tamen et Patris est specimen quod cernere fas sit,</div><div class="l">humanis aliquando oculis concurrere promptum,</div><div class="l">quod quamvis hebes intuitus speculamine glauco </div><div class="l">umentique acie potuit nebulosus adire,</div><div class="l">quisque hominum vidisse Deum memoratur, ab ipso</div><div class="l">infusum vidit Gnatum; nam Filius hoc est,</div><div class="l">quod de Patre micans se praestitit inspiciendum</div><div class="l">per species quas possit homo conprendere visu. </div><div class="l">nam mera maiestas est infinita, nec intrat</div><div class="l">obtutus, aliquo ni se moderamine formet.</div><div class="l">hoc vidit princeps generosi seminis Abram,</div><div class="l">iam tunc dignati terras invisere Christi</div><div class="l">hospes homo, in triplicem numen radiasse figuram. </div><div class="l">hoc conluctantis tractarunt bracchia Iacob,</div><div class="l">ipse dator legis divinae accedere coram</div><div class="l">iussus, amicitiae conlato qui stetit ore</div><div class="l">comminus et sacris coniunxit verba loquellis,</div><div class="l">carnis in effigie Christum se cernere sensit. </div><div class="l">sed maiora petens animum per vota tetendit</div><div class="l">inconcessa homini, plusquam mortale laborans</div><div class="l">ipsum, quantus erat, sine corpore visere Christum,</div><div class="l">denique post multi sermonis mutua, postque</div><div class="l">conspectum praesentis Eri et consortia longa, </div><div class="pagebreak" id="index.xml-pb-d30e303">[Page p.124]</div><div class="l"><span class="q">‘quaeso’</span> ait <span class="q">‘ut liceat te nune, Deus optime, nosse.’</span></div><div class="l">respondit Dominus ‘mea, non me, eernere iustis</div><div class="l">posteriora dabo.’ quid apertius, absque aliena</div><div class="l">quam sumat faeie verbum non posse videri,</div><div class="l">posse tamen, eum malit, idem numquam Patre viso </div><div class="l">terrenis oeulis habitu se ostendere nostro,</div><div class="l">saepe et in angelieas vel mortales moderatum</div><div class="l">induci species, queat ut sub imagine eerni?</div><div class="l">hoc verbum est quod vibratum Patris ore benigno</div><div class="l">sumpsit virgineo fragilem de corpore formam. </div><div class="l">inde figura hominis nondum sub carne Moysi</div><div class="l">obieeta effigiem nostri signaverat oris,</div><div class="l">quod quandoque Deus verbi virtute eoactum</div><div class="l">sumpturus corpus faciem referebat eandem.</div><div class="l">sed tamen et sentam visa est excita cremare </div><div class="l">flamma rubum. Deus in spinis volitabat aeutis,</div><div class="l">vulnificasque eomas innoxius ignis agebat,</div><div class="l">esset ut exemplo Deus inlapsurus in artus</div><div class="l">spiniferos, sudibus quos texunt crimina densis</div><div class="l">et peccata malis hirsuta doloribus inplent. </div><div class="l">inculto nam stirpe frutex vitiosus iniquis</div><div class="l">luxuriam virgis inhonesto effundere suco</div><div class="l">coeperat et nodos per acumina crebra ligabat.</div><div class="l">cernere erat steriles subito splendescere frondes,</div><div class="l">accensisque eitum foliis magno inpete late </div><div class="l">conlucere Deum, nec spinea laedere texta,</div><div class="l">lambere sanguineos fructus et poma eruenta,</div><div class="l">stringere mortiferi vitalia germina ligni,</div><div class="l">quandoquidem tristes purgantur sanguine eulpae,</div><div class="pagebreak" id="index.xml-pb-d30e371">[Page p.126]</div><div class="l">quem contorta rubus densis cruciatibus edit. </div><div class="l">ergo nihil visum nisi quod sub carne videndum,</div><div class="l">lumen imago Dei, verbum Deus et Deus ignis,</div><div class="l">qui sentum nostri peccamen corporis inplet;</div><div class="l">nam lucis genitor, verbi sator, auctor et ignis</div><div class="l">creditur extra oculos, ut apostolus edocet auctor, </div><div class="l">qui negat intuitu fontem Deitatis adiri,</div><div class="l">credite, nemo deum vidit, mihi credite, nemo.</div><div class="l">visibilis de fonte Deus, non ipse Dei fons</div><div class="l">visibilis; cerni potis est qui nascitur, at non</div><div class="l">innatus cerni potis est: latet os Patris illud </div><div class="l">unde Deus qui visibilem se praestitit olim,</div><div class="l">tale aliquid formans in sese quale secuta est</div><div class="l">passio, quae corpus sibi vindicat; ardua nam vis</div><div class="l">est inpassibilis, quoniam natura superni</div><div class="l">ignis ad horrificas nescit descendere poenas, </div><div class="l">nec capit humanis angoribus excruciari,</div><div class="l">pura, serena, micans, liquido praelibera motu,</div><div class="l">subdita nec cuiquam, dominatrix utpote rerum,</div><div class="l">cui non principium de tempore, sed super omne</div><div class="l">tempus et ante diem maiestas cum Patre summo, </div><div class="l">immo animus Patris et ratio, via consiliorum,</div><div class="l">quae non facta manu nec voce creata iubentis</div><div class="l">protulit imperium patrio ructata profundo,</div><div class="l">hanc igitur non flagra secant, non sputa salivis</div><div class="l">aspergunt, alapis non vexat palma relisis, </div><div class="l">nec perfossa cruci clavorum vulnera Agunt,</div><div class="l">his adfecta caro est hominis, quam femina praegnans</div><div class="pagebreak" id="index.xml-pb-d30e431">[Page p.128]</div><div class="l">enixa est sub lege uteri, sine lege mariti.</div><div class="l">ille famem patitur, fel potat et haurit acetum,</div><div class="l">ille pavet mortis faciem, tremit ille dolorem. </div><div class="l">dicite, sacrilegi doctores, qui Patre summo</div><div class="l">desertum iacuisse thronum contenditis illo</div><div class="l">tempore quo fragiles Deus est inlapsus in artus,</div><div class="l">ergo Pater passus? quid non malus audeat error?</div><div class="l">ipse puellari conceptus sanguine crevit? </div><div class="l">ipse verecundae distendit virginis alvum?</div><div class="l">et iam falsiloqua est divini pagina libri,</div><div class="l">quae verbum in carnis loquitur fluxisse figuram?</div><div class="l">at non, qui verbi Pater est, caro factus habetur.</div><div class="l">fige gradum, Scriptura, tuum; nil mobile et anceps </div><div class="l">adfirmasse decet: Pater est, quem cernere nulli </div><div class="l">est licitum; Pater est, qui numquam visus in orbe est,</div><div class="l">nec mundana inter radiavit lumina coram.</div><div class="l">verbum conspicuum misit, missumque recepit</div><div class="l">cum voluit: verbo praestrinxit viscera purae </div><div class="l">virginis, et verbo struxit puerilia membra,</div><div class="l">ipse quidem in terris virtute et numine praesens</div><div class="l">semper adest quocumque loci, nec pars vacat ulla</div><div class="l">maiestate Patris; nusquam est genitor Deus absens,</div><div class="l">per verbum sed semper adest; atque inde Philippo </div><div class="l">Christus ait ‘tanto tecum iam tempore versor,</div><div class="l">et Patrem te nosse negas, quem perspicis in me?’</div><div class="l">est invisibilis donum Patris edere natum</div><div class="l">visibilem, per quem valeat Pater ipse videri,</div><div class="l">nec solis sanctorum oculis, sed lumine cassis </div><div class="pagebreak" id="index.xml-pb-d30e490">[Page p.130]</div><div class="l">caecorum; caecos loquor, atra socordia quorum</div><div class="l">corde tenebroso verum perpendere nescit,</div><div class="l">quem si perspicuum mortalibus infitiaris,</div><div class="l">fare age, quem videat Babylonis ab arce tyrannus</div><div class="l">innocuas inter flammas procul exspatiantem, </div><div class="l">calcantem rapidos inadustis fratribus ignes,</div><div class="l">nempe ait ‘o proceres, tris vasta incendia anhelis</div><div class="l">accepere viros fornacibus; additus unus</div><div class="l">ecce vaporiferos ridens intersecat ignes.</div><div class="l">Filius ille Dei est; fateorque et victus adoro. </div><div class="l">inrisas removete faces, taedasque tepentes</div><div class="l">subtrahite; friget succensi sulpuris ardor.</div><div class="l">Filius (haud dubium est) agit haec miracula rerum,</div><div class="l">quem video, Deus ipse, Dei certissima proles,</div><div class="l">imperat inmensis ardoribus et domat iras, </div><div class="l">insultans famulante rogo, piceosque furores</div><div class="l">conprimit et rabiem flammarum algescere cogit,</div><div class="l">barbaricos calida aura sinus non tangere iussa</div><div class="l">praeterit et tenues stridens transcurrit amictus,</div><div class="l">ipse per Assyrios metuit vapor ire tiaras, </div><div class="l">ne coma fusa umeris fumo obsordescat amaro.’</div><div class="l">haec ait, et varios iubet obmutescere cantus,</div><div class="l">organa, sambucas, citharas calamosque tubasque.</div><div class="l">stulta superstitio tacuit, vox festa quievit,</div><div class="l">quae male conspicuae celebrabat imaginis aurum. </div><div class="l">carmina sanctorum resonant iam sola virorum</div><div class="l">triplice concentu regem laudantia caeli,</div><div class="l">qui mare, qui terras, qui lucida sidera fecit,</div><div class="pagebreak" id="index.xml-pb-d30e550">[Page p.132]</div><div class="l">ignibus et mediis securos texit alumnos.</div><div class="l">semper in auxilium Sermo Patris omnipotentis </div><div class="l">descendit servando homini, mortalia semper</div><div class="l">admiscenda sibi proprio curavit amore,</div><div class="l">ut socianda caro Dominoque inplenda perenni,</div><div class="l">degenerem vitam quae tunc animalis agebat,</div><div class="l"><span class="strikethrough">exemplo mutaret eri, similesque per artus</span> 1</div><div class="l">cernere consortem terreni adsuesceret oris,</div><div class="l">participemque suum visu velut obside nosse,</div><div class="l">et consanguineo paulatim accedere Christo.</div><div class="l">ergo animalis homo quondam, nunc Spiritus illum</div><div class="l">transtulit ad superi naturam seminis, ipsum </div><div class="l">infundendo Deum mortalia vivificantem.</div><div class="l">nunc nova materies solidata intercute flatu,</div><div class="l">materies sed nostra tamen, de virgine tracta,</div><div class="l">exuit antiquae conrupta exordia vitae,</div><div class="l">inmortale bonum proprio spiramine sumens, </div><div class="l">filius ille hominis, sed Filius ille Tonantis,</div><div class="l">iam solus vultum Patris aspicit et videt ipsum.</div><div class="l">nemo Patrem novit nisi Filius et cui monstrat</div><div class="l">Filius, et nostri mediator et omnipotentis.</div><div class="l">denique concludam brevis ut conpendia summae: </div><div class="l">non Pater in carnem descendit, sed Patris arcem</div><div class="l">sumpta caro ascendit, Natus per utrumque cucurrit.</div><div class="l">Cede, profanator Christi, iam cede, Sabelli, </div><div class="l">depositorque Patris Natique insane negator, </div><div class="l">nonne Patrem violas dum Natum scire recusas? </div><div class="pagebreak" id="index.xml-pb-d30e610">[Page p.134]</div><div class="l">quandoquidem non est genitor, nisi filius extet,</div><div class="l">nec vocitare patrem potis es quem germine fraudas,</div><div class="l">sed fortasse velis patriae pietatis honore</div><div class="l">despoliare Deum, contentus nomine nudo,</div><div class="l">quod Deus est, adimasque decus Patris et generis vim. </div><div class="l">ecquis in idolio recubans inter sacra mille</div><div class="l">ridiculosque deos venerans sale, caespite, ture,</div><div class="l">non putat esse deum summum et super omnia solum?</div><div class="l">quamvis Saturnis Iunonibus et Cythereis,</div><div class="l">portentisque aliis fumantes consecret aras, </div><div class="l">attamen in caelum quotiens suspexit, in uno</div><div class="l">constituit ius omne deo, cui serviat ingens</div><div class="l">virtutum ratio variis instructa ministris,</div><div class="l">quae gens tam stolida est animis, tam barbara linguis,</div><div class="l">quaeve superstitio tam sordida, quae caniformem </div><div class="l">latrantemque throno caeli praeponat Anubem?</div><div class="l">nemo Cloacinae aut Eponae super astra deabus</div><div class="l">dat solium, quamvis olidam persolvat acerram</div><div class="l">sacrilegisque molam manibus rimetur et exta.</div><div class="l">consule barbati deliramenta Platonis, </div><div class="l">consule et hircosus Cynicus quos somniat et quos</div><div class="l">texit Aristoteles torta vertigine nervos,</div><div class="l">hos omnes quamvis anceps labyrinthus et error</div><div class="l">circumflexus agat, quamvis promittere et ipsi</div><div class="l">gallinam soleant aut gallum, clinicus ut se </div><div class="l">dignetur praestare deus morientibus aequum,</div><div class="pagebreak" id="index.xml-pb-d30e666">[Page p.136]</div><div class="l">cum ventum tamen ad normam rationis et artis,</div><div class="l">turbidulos sensus et litigiosa fragosis</div><div class="l">argumenta modis concludunt numen in unum,</div><div class="l">cuius ad arbitrium sphera mobilis atque rotunda </div><div class="l">volvatur, serventque suos vaga sidera cursus,</div><div class="l">non recipit natura hominis, modo quadrupes ille</div><div class="l">non sit, et erecto spectet caelestia vultu,</div><div class="l">non recipit neget ut regimen pollere supremum,</div><div class="l">istud et ipse Numae tacitus sibi sensit haruspex, </div><div class="l">semifer et Scottus sentit, cane milite peior,</div><div class="l">sed nos qui Dominum libris et corpore iam bis</div><div class="l">vidimus, ante fide, mox carne et sanguine 1 coram,</div><div class="l">quique voluminibus vatum cruce teste probatis</div><div class="l">rimantes digitos costarum in vulnera cruda </div><div class="l">mersimus, et manuum visu dubitante lacunas</div><div class="l">scrutati aeternum regem cognovimus Iesum,</div><div class="l">abiurare Deo titulum nomenque paternum</div><div class="l">credimus esse nefas, qui regem protulit ex se,</div><div class="l">non regem populi Parthorum aut Romulidarum, </div><div class="l">sed regem summae et mediae rationis et imae,</div><div class="l">atque ideo rerum dominum et super omnia regem,</div><div class="l">carnis habet medium, summum Patris, et Stygis imum.</div><div class="l">defluit his gradibus rursusque revolvitur in se;</div><div class="l">est Deus, est et homo; fit mortuus et Deus idem est. </div><div class="pagebreak" id="index.xml-pb-d30e717">[Page p.138]</div><div class="l">omnia percurrit naturae munia pronae,</div><div class="l">ut sursum Patris in gremium replicata reportet</div><div class="l">mortua quae fuerant, ipsos quoque subvehat artus,</div><div class="l">haec fore cum veterum cecinissent organa vatum,</div><div class="l">nos oculis, manibus, congressu, voce, loquella </div><div class="l">experti, heroum tandem intelleximus orsa</div><div class="l">priscorum et viso patefacta oracula Christo,</div><div class="l">haec est nostra salus, hinc vivimus, hinc animamur.</div><div class="l">hoc sequimur: numquam detracto nomine Nati</div><div class="l">appellare Patrem, Patris et sine nomine numquam </div><div class="l">Natum nosse Deum, numquam nisi Sanctus et unus</div><div class="l">Spiritus intersit Natumque Patremque vocare;</div><div class="l">sic tamen haec constare tria, ut ne separe ductu</div><div class="l">tris faciam, tribus his subsistat sed Deus unus.</div><div class="l">nec Pater ipse autem qui Filius, ut, quia natum </div><div class="l">scimus ab innato, vere Pater et sata vere</div><div class="l">sit suboles, nec sit genitor sibi Filius ipse.</div><div class="l">perquam ridiculum est et futtile, natus ut ex se</div><div class="l">sive supernatus 1 fuerit, sibi ipse repente</div><div class="l">nascendi nova materies, ac se Deus ultro </div><div class="l">ediderit natumque sibi se fecerit ipsum,</div><div class="l">nil falsum aut mendax divina vocabula fingunt,</div><div class="l">qui Pater est, gignendo Pater, tum Filius ex hoc</div><div class="l">Filius, auctore genitus quod sit Patre summo,</div><div class="l">summus et ipse tamen; nec enim minor aut Patre dispar.</div><div class="l">unde in utroque operis forma indiscreta, nisi omnem </div><div class="pagebreak" id="index.xml-pb-d30e773">[Page p.140]</div><div class="l">vim maiestatis patriae generosus haberet</div><div class="l">Filius, idque Deus genitor, quod Filius, esset?</div><div class="l">pergunt ulterius scrutantes quid sit id ipsum</div><div class="l">gignere, si fas est humanos tendere sensus </div><div class="l">usque ad secretum, quod tempora cuncta diesque</div><div class="l">praevenit antiquos, et principium super ipsum</div><div class="l">eminet et, quodcumque potest homo quaerere, transit.</div><div class="l">cum sit difficilis via noscere principiorum</div><div class="l">semina, qui dabitur mortali exquirere quidnam </div><div class="l">ultra principium Deus egerit, aut quo pacto</div><div class="l">ediderit verbum, quod principio caret omni?</div><div class="l">hoc solum scimus, quod traditur esse Deum, quem</div><div class="l">non genitus genitor generaverit, unus</div><div class="l">et unum, integer integrum, non coeptum sed tamen ortum, </div><div class="l">et conperpetuum retro Patris et Patre natum,</div><div class="l">sed nec decisus Pater est, ut pars Patris esset</div><div class="l">Filius, extendens nec se substantia tractim</div><div class="l">produxit minuitque aliquid de numine pleno,</div><div class="l">dum mutata novum procudit portio Natum. </div><div class="l">non convertibilis nec demutabilis umquam</div><div class="l">est Deus aut gignendo aliquid sibi detrahit, atqui</div><div class="l">totus et ex toto Deus est, de lumine lumen,</div><div class="l">quando autem lumen sine lumine? quando refulgens</div><div class="l">lux fulgore caret? quando est ut proditus ignis </div><div class="l">ignem deminuat? quando Pater et Deus et lux</div><div class="l">non lucis Deus et Pater est? qui, si Pater olim</div><div class="l">non fuit, et serum genuit post tempora Natum,</div><div class="l">fit novus, inque novum ius proficit, absit, ut umquam</div><div class="l">plenus proficiat, qui non eget incremento. </div><div class="l">et Deus et genitor lumenque et gloria semper</div><div class="pagebreak" id="index.xml-pb-d30e836">[Page p.142]</div><div class="l">ille fuit, nec post sibi contulit ut Pater esset,</div><div class="l">sic fit ut aeternum credamus cum Patre Christum,</div><div class="l">illo auctore satum, cui nullus praefuit auctor,</div><div class="l">haec tu si dubitas Nati mysteria Christi, </div><div class="l">perdite, catholica non es de plebe, sed unus</div><div class="l">de grege turifero, venerator Deucalionum,</div><div class="l">devotus cippo, ficulni stipitis unctor.</div><div class="l">quin potius scrutare Dei signacula in ipso</div><div class="l">fonte vetustatis, percurre scrinia primi </div><div class="l">scriptoris, quem non bardus pater aut avus augur,</div><div class="l">fabula nec veteris famae, nec garrula nutrix,</div><div class="l">nec sago clangore loquax et stridula cornix</div><div class="l">rem docuere Dei, sed coram proditus ipse,</div><div class="l">ipse Deus trepidum mortalem mitis amico </div><div class="l">inbuit adloquio seque ac sua summa retexit,</div><div class="l">nimirum meminit scriptor doctissimus illo</div><div class="l">orbis principio non solum nec sine Christo</div><div class="l">informasse Patrem facturae plasma novellae.</div><div class="l"><span class="q">‘fecit’</span> ait ‘condens hominem Deus, et dedit olli</div><div class="l">ora Dei.’ quidnam est aliud quam dicere ‘solus</div><div class="l">non erat, atque Deo Deus adsistebat agenti,’</div><div class="l">cum Dominus faceret Domini sub imagine plasma?</div><div class="l">Christus forma Patris, nos Christi forma et imago;</div><div class="l">condimur in faciem Domini bonitate paterna, </div><div class="l">venturo in nostram faciem post saecula Christo,</div><div class="l">possum multa sacris exempla excerpere libris,</div><div class="pagebreak" id="index.xml-pb-d30e895">[Page p.144]</div><div class="l">ni refugis, quae te doceant non in Patre solo</div><div class="l">vim maiestatis positam, sed cum Patre Christum</div><div class="l">esse Deum, velut illud ait genealogus idem: </div><div class="l"><span class="q">‘a Domino Dominus flammam pluit in Sodomitas.’</span></div><div class="l">quis Dominus, de quo Domino, si solus ab arce</div><div class="l">siderea spectat Pater aut ardescit in iras?</div><div class="l">Filius armatam Domini Patris ignibus iram</div><div class="l">spargebat Dominus: sunt unum fulmen utraque. </div><div class="l">Haec si Iudaicos sic intellecta rigassent</div><div class="l">auditus stupidas ut possent 1 tangere fibras,</div><div class="l">audissent Dominum virtutum, qui pereuntes</div><div class="l">venerat ut servaret oves; sed ab auribus omnis</div><div class="l">Fluxerat ornatus, caput et iam coctile Bahal </div><div class="l">finxerat auriculasque suo spoliarat honore,</div><div class="l">dux populi peccantis adest de monte corusci</div><div class="l">luminis adloquioque Dei, tabulasque tremendo</div><div class="l">incisas digito caeca ad tentoria defert,</div><div class="l">sed cadit in faciem plebs non visura profundae </div><div class="l">legis in effigie scriptum per enigmata Christum,</div><div class="l">infelix, quae luce oculos praestricta paventes</div><div class="l">texerit et presso faciem velarit amictu!</div><div class="l">at nos reiecto Christum velamine coram</div><div class="l">cernimus atque Deum vultu speculantur aperto, </div><div class="l">nec sub lege gravi depressa fronte iacemus,</div><div class="l">sed legis radium sublimi agnoscimus ore.</div><div class="l">heu, frondosa prius ramis felicibus arbos,</div><div class="l">pinguibus, heu, quondam radix oleagina bacis!</div><div class="l">ecce tibi inserto revirescit nunc oleastro </div><div class="pagebreak" id="index.xml-pb-d30e958">[Page p.146]</div><div class="l">truncus et externi vestitur cortice libri,</div><div class="l">iam miserere tui. non se silvestris olivi</div><div class="l">surculus exultans alieno stipite iactat,</div><div class="l">sed monet ut generis proprii memor unguine amaro</div><div class="l">contristare comas desuescas, stirpe nec imo </div><div class="l">invideas missis in celsa cacumina virgis,</div><div class="l">blasphemas Dominum, gens ingratissima, Christum.</div><div class="l">pascha tuum dic, dic, cuius de sanguine festum</div><div class="l">tam sollemne tibi est? quis tandem caeditur agnus</div><div class="l">anniculus? sacer ille tibi redeuntibus annis, </div><div class="l">sed sacer in pecude. stultum est sic credere sacrum,</div><div class="l">sanguine balantis summos contingere postes,</div><div class="l">lascivire choris, similaginis azymon esse,</div><div class="l">cum fermentati turgescant crimine mores,</div><div class="l">non sapis, inprudens, nostrum te effingere pascha, </div><div class="l">legis et antiquae praeductis pingere sulcis</div><div class="l">omne sacramentum retinet quod passio vera,</div><div class="l">passio, quae nostram defendit sanguine frontem</div><div class="l">corporeamque domum signato conlinit ore?</div><div class="l">hanc fugit exclusis Aegyptia plaga procellis, 1 </div><div class="l">haec regis Pharii regnum ferale resolvit,</div><div class="l">deque potestatis mundanae grandine densa</div><div class="l">eripit Abraham cum stirpe et gente fideli.</div><div class="l">Abrahae genus est verum, cui sanguis in ore</div><div class="l">creditus inscriptusque rubet, cui visus in orbe </div><div class="l">haud dubitante fide Deus est, Deus ex Patre verus.</div><div class="l">ille Deum vidit, visum mox credidit: at tu,</div><div class="pagebreak" id="index.xml-pb-d30e1015">[Page p.148]</div><div class="l">posteritas carnis, carnaliter omnia cernens,</div><div class="l">carnis opus sub lege geris, quam spiritus inplet</div><div class="l">interior; nec enim caelo lex carnea fluxit, </div><div class="l">quam tu carne colis, sed Christo feta meamque</div><div class="l">spem paritura utero, quam spem, nisi numinis almum</div><div class="l">lumen et adventum Domini, quem viderat Abrae</div><div class="l">prima fides, nostrisque Pater promiserat olim</div><div class="l">perspiciendum oculis et legis voce probandum? </div><div class="l">nec solum legis; nam quae iam littera Christum</div><div class="l">non habet, aut quae non scriptorum armaria Christi</div><div class="l">laude referta novis celebrant miracula libris?</div><div class="l">Hebraeus pangit stilus, Attica copia pangit,</div><div class="l">pangit et Ausoniae facundia tertia linguae, </div><div class="l">Pilatus iubet ignorans ‘I, scriba, tripictis</div><div class="l">digere versiculis quae sit subfixa potestas,</div><div class="l">fronte crucis titulus sit triplex, triplice lingua</div><div class="l">agnoscat Iudaea legens et Graecia norit</div><div class="l">et venerata Deum percenseat aurea Roma.’</div><div class="l">quidquid in aere cavo reboans tuba curva remugit,</div><div class="l">quidquid ab arcano vomit ingens spiritus haustu,</div><div class="l">quidquid casta chelys, quidquid testudo resultat,</div><div class="l">organa disparibus calamis quod consona miscent,</div><div class="l">aemula pastorum quod reddunt vocibus antra, </div><div class="l">Christum concelebrat, Christum sonat, omnia Christum</div><div class="l">muta etiam fidibus sanctis animata loquuntur,</div><div class="l">o nomen praedulce mihi! lux et decus et spes</div><div class="pagebreak" id="index.xml-pb-d30e1071">[Page p.150]</div><div class="l">praesidiumque meum, requies o certa laborum,</div><div class="l">blandus in ore sapor, fragrans odor, inriguus fons, </div><div class="l">castus amor, pulchra species, sincera voluptas!</div><div class="l">si gens surda negat sibi tot praeconia de te,</div><div class="l">tam multas rerum voces elementaque tantae</div><div class="l">nuntia laetitiae stolidas intrare per aures,</div><div class="l">audiat insanum bacchantis energima monstri, </div><div class="l">quod rabidus clamat capta inter viscera daemon,</div><div class="l">et credat miseranda suis. torquetur Apollo</div><div class="l">nomine percussus Christi, nec fulmina Verbi</div><div class="l">ferre potest; agitant miserum tot verbera linguae,</div><div class="l">quot laudata Dei resonant miracula Christi. </div><div class="l">intonat antistes Domini ‘fuge, callide serpens,</div><div class="l">exue te membris, et spiras solve latentes,</div><div class="l">mancipium Christi, fur corruptissime, vexas.</div><div class="l">desine, Christus adest, humani corporis ultor:</div><div class="l">non licet ut spolium rapias, cui Christus inhaesit. </div><div class="l">pulsus abi, ventose liquor; Christus iubet, exi.’</div><div class="l">has inter voces medias Cyllenius ardens</div><div class="l">eiulat, et notos suspirat Iuppiter ignes,</div><div class="l">ecce Gerasenos legio ruit effera porcos,</div><div class="l">et post multiplices busti sub rupe catenas, </div><div class="l">poenarum gemitus longis grunnitibus edit.</div><div class="l">clamarat, sed ab ore hominis ‘cognoscimus, Iesu</div><div class="l">nate Deo, nate sceptris et germine David,</div><div class="l">quid sis, quid venias; qua nos virtute repellas</div><div class="l">novimus, adventusque tui terrore iacemus.’</div><div class="l">haec, Iudaea, tuas vox non pervenit ad aures?</div><div class="l">pervenit, mentem sed non penetravit egenam</div><div class="l">lucis, et a primis foribus disclusa refugit.</div><div class="pagebreak" id="index.xml-pb-d30e1134">[Page p.152]</div><div class="l">audiit adventum Domini, quem solis Hiberi</div><div class="l">vesper habet, roseos 1 et qui novus exeipit ortus. </div><div class="l">laxavit Scythicas verbo penetrante pruinas</div><div class="l">vox evangeliea, Hyreanas quoque fervida brumas</div><div class="l">solvit, ut exutus glaeie iam mollior amnis</div><div class="l">Caucasea de eote fluat Rhodopeius Hebrus,</div><div class="l">mansuevere Getae, feritasque eruenta Geloni </div><div class="l">laete mero sitiens exsanguia poeula miscet</div><div class="l">libatura saeros Christi de sanguine potus, </div><div class="l">novit et Atlantis pridem plaga perfida Mauri</div><div class="l">dedere crinitos ad Christi altaria reges,</div><div class="l">ex quo mortalem praestrinxit Spiritus alvum, </div><div class="l">Spiritus ille Deus, Deus et se corpore matris</div><div class="l">induit atque hominem de virginitate ereavit,</div><div class="l">Delphica damnatis tacuerunt sortibus antra,</div><div class="l">non tripodas eortina regit, 2 non spumat anhelus</div><div class="l">fata Sibyllinis fanaticus edita libris, </div><div class="l">perdidit insanos mendax Dodona vapores,</div><div class="l">mortua iam mutae lugent oracula Cumae,</div><div class="l">nec responsa refert Libyeis in Syrtibus Hammon.</div><div class="l">ipsa suis Christum Capitolia Romula maerent</div><div class="l">principibus lucere Deum, destructaque templa </div><div class="pagebreak" id="index.xml-pb-d30e1181">[Page p.154]</div><div class="l">imperio cecidisse ducum, iam purpura supplex</div><div class="l">sternitur Aeneadae rectoris ad atria Christi,</div><div class="l">vexillumque crucis summus dominator adorat.</div><div class="l">principibus tamen e cunctis non defuit unus</div><div class="l">me puero, ut memini, ductor fortissimus armis, </div><div class="l">conditor et legum, celeberrimus ore manuque,</div><div class="l">consultor patriae, sed non consultor habendae</div><div class="l">relligionis, amans ter centum milia divum.</div><div class="l">perfidus ille Deo, quamvis non perfidus orbi,</div><div class="l">augustum caput ante pedes curvare Minervae </div><div class="l">fictilis et soleas Iunonis lambere, plantis</div><div class="l">Herculis advolvi, genua incerare Dianae,</div><div class="l">quin et Apollineo frontem submittere gypso</div><div class="l">aut Pollucis equum suffire ardentibus extis.</div><div class="l">forte litans Hecaten placabat sanguine multo; </div><div class="l">pontificum festis ferienda securibus illic</div><div class="l">agmina vaccarum steterant, vitulasque revincta</div><div class="l">fronte coronatas umbrabat torta cupressus.</div><div class="l">iamque insertato reserarat viscera cultro</div><div class="l">vittatus de more senex manibusque cruentis </div><div class="l">tractabat trepidas letali frigore fibras,</div><div class="l">postremosque animae pulsus in corde tepenti</div><div class="l">callidus interpres numeris et fine notabat:</div><div class="l">cum subito exclamat media inter sacra sacerdos</div><div class="l">pallidus ‘en quid ago? maius, rex optime, maius </div><div class="l">numen nescio quod nostris intervenit aris</div><div class="l">quam sufferre queant spumantia cymbia lacte,</div><div class="pagebreak" id="index.xml-pb-d30e1239">[Page p.156]</div><div class="l">caesarum sanguis pecudum, verbena, coronae,</div><div class="l">accitas video longe dispergier umbras,</div><div class="l">territa Persephone vertit vestigia retro </div><div class="l">extinctis facibus, tracto 1 fugitiva flagello,</div><div class="l">nil agit arcanum murmur, nil Thessala prosunt</div><div class="l">carmina, turbatos revocat nulla hostia manes,</div><div class="l">nonne vides ut turibulis frigentibus ignis</div><div class="l">marceat, ut canis pigrescat pruna favillis? </div><div class="l">ecce Palatinus pateram retinere minister</div><div class="l">non valet, elisa destillant balsama dextra,</div><div class="l">flamen et ipse suas miratur vertice laurus</div><div class="l">cedere, et incertum frustratur victima ferrum,</div><div class="l">nescio quis certe subrepsit Christicolarum </div><div class="l">hic iuvenum; genus hoc hominum tremit infula et omne</div><div class="l">pulvinar divum, lotus procul absit et unctus;</div><div class="l">pulchra reformatis redeat Proserpina sacris.’</div><div class="l">dixit, et exsanguis conlabitur ac, velut ipsum</div><div class="l">cerneret exerto minitantem fulmine Christum, </div><div class="l">ipse quoque exanimis posito diademate princeps</div><div class="l">pallet et adstantes circumspicit, ecquis alumnus</div><div class="l">chrismatis inscripto signaret tempora ligno,</div><div class="l">qui Zoroastreos turbasset fronte susurros.</div><div class="l">armiger e cuneo puerorum flavicomantum, </div><div class="l">purpurei custos lateris, deprenditur unus,</div><div class="pagebreak" id="index.xml-pb-d30e1290">[Page p.158]</div><div class="l">nec negat, et gemino gemmata hastilia ferro</div><div class="l">proicit ac signum Christi se ferre fatetur.</div><div class="l">prosiluit pavidus deiecto antistite princeps</div><div class="l">marmoreum fugiens nullo comitante sacellum, </div><div class="l">dum tremefacta cohors dominique oblita supinas</div><div class="l">erigit ad caelum facies atque invocat Iesum,</div><div class="l">iamne piget facti? iam paenitet? en tibi Christum,</div><div class="l">infelix Iudaea, Deum, qui sabbata solvens</div><div class="l">terrea mortales aeterna in sabbata sumpsit, </div><div class="l">gentibus emicuit, praefulsit regibus, orbem</div><div class="l">possidet, imperii dominam sibi cedere 1 Romam</div><div class="l">conpulit et simulacra deum Tarpeia subegit,</div><div class="l">disce tuis, miseranda, malis, quo vindice tandem</div><div class="l">vana superstitio lex et carnaliter acta </div><div class="l">plectatur, cuius virtus te proterat ultrix.</div><div class="l">destructone iacent Solomonia saxa metallo</div><div class="l">aedificata manu? iacet illud nobile templum,</div><div class="l">cur iacet? artificis quia dextra solubilis illud</div><div class="l">caemcntum struxit resolubile; iure solutum est </div><div class="l">et iacet, in nihilum quoniam redit omne politum.</div><div class="l">quod fieri recipit, recipit quandoque perire,</div><div class="l">si nostrum contra quod sit vis discere templum,</div><div class="l">est illud quod nemo opifex fabriliter aptans</div><div class="l">conposuit, quod nulla abies pinusve dolata </div><div class="l">texuit, exciso quod numquam marmore crevit;</div><div class="l">cuius onus nullis fultum sublime columnis</div><div class="l">fornice curvato tenui super arte pependit,</div><div class="l">sed verbo factum Domini; non voce sonora,</div><div class="l">sed verbo, quod semper erat. verbum caro factum est. </div><div class="pagebreak" id="index.xml-pb-d30e1352">[Page p.160]</div><div class="l">hoc templum aeternum est, hoc finem non habet, hoc tu</div><div class="l">expugnare volens flagris, cruce, felle petisti,</div><div class="l">destructum iacuit poenis vexantibus: esto,</div><div class="l">matris enim ex utero quod destrueretur habebat,</div><div class="l">sed quod morte brevi materna ex parte solutum est </div><div class="l">maiestate Patris vivum lux tertia reddit,</div><div class="l">vidisti angelicis comitatum coetibus alte</div><div class="l">ire meum, cuius servor munimine, templum,</div><div class="l">illius aeternae suspendunt culmina portae,</div><div class="l">ac per inacccssas scalarum gloria turres </div><div class="l">tollitur et gradibus lucet via candida summis,</div><div class="l">at tua congcstae tumulant holocausta ruinae,</div><div class="l">quid mereare Titus docuit, docuere rapinis</div><div class="l">Pompeianae acies, quibus exstirpata per omnes</div><div class="l">terrarum pelagique plagas tua membra feruntur. </div><div class="l">exibis vagus huc illuc fluitantibus errat</div><div class="l">Iudaeus, postquam patria de sede revulsus</div><div class="l">supplicium pro caede luit, Christique negati</div><div class="l">sanguine respersus commissa piacula solvit,</div><div class="l">en quo priscorum virtus defluxit avorum! </div><div class="l">ervit ab antiquis dilapsa fidelibus heres</div><div class="l">nobilitas, sed iam non nobilis; illa recentem</div><div class="l">suspectat 1 captiva fidem, vis tanta novellae</div><div class="l">credulitatis inest; Christum confessa triumphat</div><div class="l">gens infida prius, Christi sed victa negatrix </div><div class="l">subditur imperio dominos sortita fideles.</div><div class="pagebreak" id="index.xml-pb-d30e1407">[Page p.162]</div><div class="l">Sunt qui Iudaico cognatum dogma furori</div><div class="l">instituunt media Christum ratione secuti,</div><div class="l">hoc tantum, quod verus homo est, at caelitus illum</div><div class="l">adfirmant non esse Deum; pietate fatentur, </div><div class="l">maiestate negant: morum pro laude sacratum</div><div class="l">concelebrant, adimunt naturae summa supernae.</div><div class="l">omne opus egregium, per quod sollertia pollens</div><div class="l">emicat, ingenii est aut roboris: illud acuto</div><div class="l">corde viget, duris excellit viribus istud. </div><div class="l">mortale est sed utrumque homini; nam cana senescunt</div><div class="l">ingenia et validos consumunt saecla lacertos.</div><div class="l">haec nos in Domini virtute et laude perenni</div><div class="l">non sequimur: sequimur nullo quod semine terrae</div><div class="l">germinat, inmundum quod non de labe virili </div><div class="l">sumit principium; tener illum seminat ignis,</div><div class="l">non caro nec sanguis patrius nec foeda voluptas,</div><div class="l">intactam thalami virtus divina puellam</div><div class="l">sincero adflatu per viscera casta maritat;</div><div class="l">inconperta ortus novitas iubet ut Deus esse </div><div class="l">credatur Christus sic conditus, innuba virgo</div><div class="l">nubit spiritui, vitium nec sentit amoris,</div><div class="l">pubertas signata manet; gravis intus et extra</div><div class="l">incolumis, florens de fertilitate pudica,</div><div class="l">iam mater, sed virgo tamen, maris inscia mater. </div><div class="l">quid renuis? quid inane caput, non credule, quassas?</div><div class="l">angelus hoc saneto fore nuntiat 1 ore: plaeetne</div><div class="l">credere et angelicis aurem reserare loquellis?</div><div class="pagebreak" id="index.xml-pb-d30e1465">[Page p.164]</div><div class="l">ipsa coruscantis monitum sacra virgo ministri</div><div class="l">credidit atque ideo concepit credula Christum; </div><div class="l">credentes nam Christus adit, dubitabile pectus</div><div class="l">sub titubante fide refugo contemnit honore,</div><div class="l">virginitas et prompta fides Christum bibit alvo</div><div class="l">cordis et intactis condit paritura latebris,</div><div class="l">crede quod emissus solio Patris angelus infit. </div><div class="l">vel, si concretus liquidam de sidere vocem</div><div class="l">non capit auditus, mulier quid coniuge praegnans</div><div class="l">clamet anus credens et tandem sobrius audi.</div><div class="l">mira fides! utero puer interceptus anili</div><div class="l">virgineum Dominum materno ex ore salutat, </div><div class="l">primus et infantem non natus nuntiat infans</div><div class="l">iam nostrum; 1 vagire sibi nam pusio nondum</div><div class="l">norat et ora Deo reserabat garrula Christo,</div><div class="l">promite secretos fatus; date, pandite librum,</div><div class="l">evomuit spirante Deo quem sanctus Esaias. </div><div class="l">percensere libet calamique revolvere sulcos,</div><div class="l">sidereis quos illa notis manus aurea duxit,</div><div class="l">ite hinc, dum rutilos apices submissus adoro,</div><div class="l">dum lacrimans veneror dumque oscula dulcia figo;</div><div class="l">gaudia concipiunt lacrimas, dant gaudia fletum. </div><div class="l">advenit promissa dies quam dixerat iste</div><div class="l">adfore versiculus, cum virgo puerpera, teste</div><div class="l">haud dubie sponso, pacti cui cura pudoris,</div><div class="l">edidit, Emmanuelque meum me cernere fecit,</div><div class="l">estne Deus iam noster? homo versatur et adstat </div><div class="l">nobiscum nomenque probat versumque vetustis</div><div class="l">obscurum saeclis praesenti inluminat ore.</div><div class="pagebreak" id="index.xml-pb-d30e1527">[Page p.166]</div><div class="l">estne Deus, cuius cunas veneratus Eous</div><div class="l">lancibus auratis regalia fercula supplex</div><div class="l">virginis ad gremium pannis puerilibus offert? </div><div class="l">quis tam pinnatus rapidoque simillimus austro</div><div class="l">nuntius Aurorae populos atque ultima Bactra</div><div class="l">attigit, inluxisse diem Iactantibus horis,</div><div class="l">qua tener innupto penderet ab ubere Christus?</div><div class="l"><span class="q">‘vidimus hunc ’</span> aiunt ‘puerum per sidera ferri,</div><div class="l">et super antiquos signorum ardescere tractus.’</div><div class="l">diriguit trepidans Chaldaeo in vertice pernox</div><div class="l">astrologus, cessisse Anguem, fugisse Leonem,</div><div class="l">contraxisse pedes lateris maneo ordine Cancrum,</div><div class="l">cornibus infractis domitum mugire Iuvencum, </div><div class="l">sidus et Hirquinum laceris marcescere villis,</div><div class="l">labitur hinc pulsus Puer Hydrius, inde Sagittae,</div><div class="l">palantes Geminos fuga separat, inproba Virgo</div><div class="l">prodit amatores tacitos in fornice mundi,</div><div class="l">quique alii horrificis pendent in nubibus ignes </div><div class="l">Luciferum timuere novum: rota lurida solis</div><div class="l">haeret, et excidium sentit iam iamque futurum,</div><div class="l">seque die medio velandum 1 tegmine glauco,</div><div class="l">splendoremque poli periturum nocte diurna</div><div class="l">orbe repentinis caput obnubente tenebris. </div><div class="l">hunc ego non cumulem myrrhaeque et turis et auri</div><div class="l">muneribus? scio quem videam, quae dona rependam.</div><div class="l">hunc ego non venerer, qui caelo visus humique</div><div class="l">inventus rex atque Deus moderatur utrumque</div><div class="l">naturae specimen, tumuloque inferna refringens </div><div class="pagebreak" id="index.xml-pb-d30e1589">[Page p.168]</div><div class="l">regna insurgentes secum iubet ire sepultos?</div><div class="l">caelum habitat, terris intervenit, abdita rumpit</div><div class="l">Tartara, vera fides; Deus est, qui totus ubique est.</div><div class="l">numquid vana viros aut mens aut lingua fefellit?</div><div class="l">numquid fortuitis frustrantia dona dederunt </div><div class="l">casibus aut caeco votum sub honore dicarunt?</div><div class="l">quae porro causa aut ratio submittere colla</div><div class="l">ante pedes Mariae puerique crepundia parvi,</div><div class="l">si tantum mortalis erat, nec summa potestas</div><div class="l">inplebat teneros divinis flatibus artus? </div><div class="l">sed iam tolle magos, tus, aurum, myrrhea dona,</div><div class="l">quae verum docuere Deum, praesepia, pannos,</div><div class="l">matris adoratum gremium face sideris ardens:</div><div class="l">ipsa Deum virtus factorum et mira loquantur,</div><div class="l">insanos video subito mitescere ventos </div><div class="l">cum iubeat Christus, video luctantia magnis</div><div class="l">aequora turbinibus tranquillo marmore tendi</div><div class="l">imperio Christi, video calcatus eundem</div><div class="l">cum patitur gurges tergum solidante liquore.</div><div class="l">ipse super fluidas plantis nitentibus undas </div><div class="l">ambulat ac presso firmat vestigia fluctu,</div><div class="l">increpat ipse notos, et flatibus otia mandat,</div><div class="l">quis iubeat saevis aquilonibus ‘ite, silete</div><div class="l">carceribus vestris amploque facessite ponto,’</div><div class="l">sit nisi caelipotens aquilonum conditor idem? </div><div class="l">ninguidus agnoscit Boreas atque imbrifer Eurus</div><div class="l">nimborum dominum tempestatumque potentem,</div><div class="l">excitamque hiemem verrunt vidente sereno,</div><div class="l">quis pelagi calcarit aquas? quis per vada glauca</div><div class="l">gressibus inpressis spatiatus triverit udum </div><div class="pagebreak" id="index.xml-pb-d30e1653">[Page p.170]</div><div class="l">non submersus iter, sola pendulus et pede sicco,</div><div class="l">aequoreae nisi factor aquae, qui Spiritus olim</div><div class="l">ore superfusus patrio volitabat in undis</div><div class="l">nondum discretis nec certo litore elausis?</div><div class="l">sustinuit gressum Domini famulus liquor, ac se </div><div class="l">mobilitate carens solidos substrinxit ad usus.</div><div class="l">quid diversa Dei memorem facta inclyta Christi?</div><div class="l">altius inspecta quae,1 maiestate negator,</div><div class="l">haud dubitans hominem, tute ipse fatebere numen.</div><div class="l">inlevit caecos oculos et lumina limo </div><div class="l">reddidit umectam sacro sputamine terram</div><div class="l">contrectans digitis: luteum medicamen operta</div><div class="l">nox habuit, tenebras obducta uligo removit,</div><div class="l">insuper ostendit quonam caligo lavacro</div><div class="l">expurganda foret, variis Siloa refundit </div><div class="l">momentis latices, nec fluctum semper anhelat,</div><div class="l">sed vice distincta largos lacus accipit haustus.</div><div class="l">agmina languentum sitiunt spem fontis avari,</div><div class="l">membrorum maculas puro ablutura natatu.</div><div class="l">certatim interea roranti pumice raucas </div><div class="l">exspectant scatebras et sicco margine pendent,</div><div class="l">hoc limum iubet inpositum de fonte lavari</div><div class="l">Christus et infusa vultum splendescere luce.</div><div class="l">norat enim limo sese informasse figuram</div><div class="l">ante tenebrosam, proprii medicamen et oris </div><div class="l">adiecisse novo, quem primum finxerat, Adae.</div><div class="l">nam sine divino Domini perflamine summi</div><div class="l">arida terra fuit, nulli prius apta medellae:</div><div class="l">sed postquam liquidus caelesti Spiritus ore</div><div class="l">virgineam respersit humum, medicabilis illa est. </div><div class="l">inde trahit sucum lentoque umore salutem</div><div class="pagebreak" id="index.xml-pb-d30e1719">[Page p.172]</div><div class="l">inlinit, infunditque diem baptismate lota.</div><div class="l">caecus adest oculis iam Christi ex ore refectis</div><div class="l">seque luto et nitidis lucem sumpsisse fluentis</div><div class="l">clamat, et auctorem stupefacta per oppida monstrat, </div><div class="l">auctorem lucis largitoremque dierum,</div><div class="l">non dedignatum medicae purgamen aquai</div><div class="l">corpore sub proprio monstrare errantibus aegris,</div><div class="l">milibus ex multis paucissima quaeque retexam,</div><div class="l">summatim relegam totus quae non capit orbis. </div><div class="l">quinque in deserto panes iubet et duo pisces</div><div class="l">adponi in pastum populis, qui forte magistrum</div><div class="l">non revocante fame stipabant undique saeptum,</div><div class="l">inmemoresque cibi vicos, castella, macellum,</div><div class="l">oppida, mercatus et conciliabula et urbes </div><div class="l">respuerant, largo contenti dogmate vesci,</div><div class="l">multa virum strato fervent convivia faeno,</div><div class="l">centenos simul accubitus iniere sodales,</div><div class="l">seque per innumeras infundunt agmina mensas,</div><div class="l">pisciculis—iam crede Deum—saturanda duobus </div><div class="l">et paucis crescente cibo per fragmina crustis.</div><div class="l">ambesis dapibus cumulatim aggesta redundant</div><div class="l">fercula, bis senos micarum molibus inplent</div><div class="l">post cenam cophinos; crudus conviva resudat</div><div class="l">congeriem ventris, gemit et sub fasce minister. </div><div class="l">quis cumulare potest epulas in grandia parvas?</div><div class="l">quis, nisi qui corpus pastumque et corporis omnem</div><div class="l">condens ex nihilo nulla existente creavit</div><div class="pagebreak" id="index.xml-pb-d30e1777">[Page p.174]</div><div class="l">mundum materia? non sicut sculptor ab aeris</div><div class="l">rudere decoctam consuescit vivere massam, </div><div class="l">sed Deus omnipotens orbem sine semine finxit,</div><div class="l">nil erat omne quod est: nil id procedere et esse</div><div class="l">atque novum fieri, mox et grandescere iussum est.</div><div class="l">parvum de nihilo primum fuit, addita parvo</div><div class="l">incrementa modis auxerunt omnia plenis. </div><div class="l">ergo ego, cum videam manibus sic crescere Christi</div><div class="l">parva alimenta hominum, possum dubitare per ipsum</div><div class="l">exiguas rerum species elementaque mundi</div><div class="l">ex nihilo primum modica et mox grandia sensim</div><div class="l">crevisse, ex modicis quae consummata videmus? </div><div class="l">ac ne post hominum pastus calcata perirent,</div><div class="l">neve relicta lupis aut vulpibus exiguisve</div><div class="l">muribus in praedam nullo custode iacerent,</div><div class="l">bis sex adpositi, cumulatim qui bona Christi</div><div class="l">servarent gravidis procul ostentata canistris. </div><div class="l">sed quid ego haec autem titubanti voce retexo,</div><div class="l">indignus qui sancta canam? procede sepulcro,</div><div class="l">Lazare, dic cuius vocem tellure sub ima</div><div class="l">audieris, quae vis pcnetraverit abdita leti,</div><div class="l">quod, cum te Christus penitus nigrante profundo </div><div class="l">inmersum vocat ut redeas, ceu proximus audis,</div><div class="l">nec remoratus ades? quae tam vicina Charybdis</div><div class="l">regna tenebrarum tenui distantia fine</div><div class="l">coniungit superis? ubi Taenara tristia vasto</div><div class="l">in praeceps deiecta chao, latebrosus et ille </div><div class="pagebreak" id="index.xml-pb-d30e1834">[Page p.176]</div><div class="l">amnis inexpletis volvens incendia ripis?</div><div class="l">ante fores tumuli, quas saxa inmania duro</div><div class="l">obice damnarant scopulis substructa cavatis,</div><div class="l">stat Dominus nomenque ciet frigentis amici,</div><div class="l">nec mora, funereus revolutis rupibus horror </div><div class="l">evomit exequias gradiente cadavere vivas,</div><div class="l">solvite iam laetae redolentia vincla, sorores,</div><div class="l">solus odor sparsi spiramen aromatis efflat,</div><div class="l">nec de corporeo nidorem sordida tabo</div><div class="l">aura refert, oculos sanie stillante solutos </div><div class="l">pristinus in speculum decor excitat, et putrefactas</div><div class="l">tincta rubore genas paulatim purpura vestit,</div><div class="l">quis potuit fluidis animam suffundere membris?</div><div class="l">nimirum qui membra dedit, qui fictilis ulvae</div><div class="l">perflavit venam madidam, cui tabida glaeba </div><div class="l">traxit sanguineos infecto umore colores.</div><div class="l">o mors auritis iam mitis legibus, o mors</div><div class="l">surda prius, iam docta sequi quodcumque iubetur,</div><div class="l">cui tantum de te licuit? convicta fatere</div><div class="l">esse Deum, solus qui me tibi praeripit, Iesum. </div><div class="l">abde negatores Christi, nemo invidet, abde;</div><div class="l">utere sorte tua blasphemis nocte tenendis</div><div class="l">perpetua, plebem iustorum capta resolve,</div><div class="l">qui norunt hominem atque Deum sic dicere Christum</div><div class="l">ut verus summusque Deus mortalia gestet. </div><div class="l">ipse gerit quod struxit opus, nec ferre pudescit</div><div class="l">factor quod peperit, corpus loquor atque animae vim.</div><div class="l">finxerat hoc digitis, animam sufflaverat ore.</div><div class="pagebreak" id="index.xml-pb-d30e1894">[Page p.178]</div><div class="l">totum hominem Deus adsumit, quia totus ab ipso est,</div><div class="l">et totum redimit quem sumpserat, omne reducens, </div><div class="l">quidquid homo est, istud tumulis, ast illud abysso.</div><div class="l">Occurrit dubitans hic dissertator et illud</div><div class="l">obicit, anne fides capit ut substantia flante</div><div class="l">inspirata Deo cruciatum sentiat, utque</div><div class="l">inferni petat ima poli barathroque coquatur? </div><div class="l">crede animam non esse Deum, sed crede creatis</div><div class="l">maiorem cunctis, ipsam quoque crede creatam,</div><div class="l">formata est namque ore Dei, quae non erat ante,</div><div class="l">sed formata habitu pulcherrima pictaque rebus</div><div class="l">divinis, et plena Deo similisque creanti, </div><div class="l">non tamen ipsa Deus, quoniam generatio non est,</div><div class="l">sed factura Dei est; solus de corde Parentis</div><div class="l">Filius emicuit; verus, verus 1 Deus ille.</div><div class="l">conlatum est animae, subito ut, quae non erat, esset.</div><div class="l">ille coaeternus Patris est et semper in ipso, </div><div class="l">nec factus sed natus habet quodcumque paternum est,</div><div class="l">haec similis velut umbra Dei est. sic ipse locutus</div><div class="l">factor, utroque hominem meditans de Agmine iunctim</div><div class="l">aedificare sui similem; sed non habet umbra</div><div class="l">quod corpus solidum, cuius imitatio in umbra est, </div><div class="l">atque aliud verum est, aliud simulatio veri.</div><div class="l">est similis saeclis quod non consumitur ullis,</div><div class="l">quod sapiens iustique capax reginaque rerum</div><div class="pagebreak" id="index.xml-pb-d30e1947">[Page p.180]</div><div class="l">imperat, ante videt, perpendit, praecavet, infit,</div><div class="l">verborum morumque opifex instructaque mille </div><div class="l">artibus et caelum sensu percurrere docta,</div><div class="l">his animam similem sibi conditor effigiavit,</div><div class="l">cetera dissimilem: quippe hanc conprendere promptum est,</div><div class="l">quam modus et species determinat, at Deus ingens</div><div class="l">atque superfusus trans omnia nil habet in se </div><div class="l">extremum, ut claudi valeat sensuve teneri,</div><div class="l">inconprensa manet virtus, cui linea defit ultima, </div><div class="l">quam spatium non mensurabile tendit,</div><div class="l">ergo animam factam, magno et factore minorem</div><div class="l">maioremque aliis atque omnibus imperitantem, </div><div class="l">corruptela putris nascentem turbida carnis</div><div class="l">concipit, ac membris tabentibus interfusam</div><div class="l">participat de faece sua; fit mixta deinde</div><div class="l">peccandi natura luto cum simplice flatu,</div><div class="l">sed fortasse animam, Domini quia fluxit ab ore, </div><div class="l">conpositam factamque neges, velut ipsa Dei pars,</div><div class="l">quod dictu scelus est, taetras trahat oblita culpas</div><div class="l">et pessum damnata ruens chaos intret opertum,</div><div class="l">sit res illa Dei, non abnuo; pars tamen illa</div><div class="l">haudquaquam dicenda Dei est, quae tempore coepit, </div><div class="l">nec prior aut senior quam primum plasma putanda est.</div><div class="l">tunc etenim factam video, cum cordis amici</div><div class="l">intravit germana domum limique recentis</div><div class="l">hospita et ipsa recens fraterna sedit in aula.</div><div class="l">illa quidem flatus Domini est, sed spiritus et vis </div><div class="l">non est plena Dei, tanto moderamine missa </div><div class="pagebreak" id="index.xml-pb-d30e2007">[Page p.182]</div><div class="l">quanto flans voluit flandi servare tenorem.</div><div class="l">est inpossibile spectare profunda Sabaoth,</div><div class="l">sed speculum Deitatis homo est: in corpore discas</div><div class="l">rem non corpoream sollers interprete Christo </div><div class="l">qui Patrem proprium mortali in corpore monstrat,</div><div class="l">perspice quam varios fundamus ab ore vapores,</div><div class="l">spiramus quotiens animae sufflabilis auras,</div><div class="l">nunc flatum tepidum calor exhalatus anhelat,</div><div class="l">rorantes nebulas udis de faucibus efflans; </div><div class="l">cum libet, in gelidum flabrali frigore ventum</div><div class="l">spiritus existit tenuis et sibilat aer.</div><div class="l">adde et distinctum quem musica tibia flatum</div><div class="l">concipit: aut ille est presso modulamine parcus,</div><div class="l">aut tumidum largo sublimat flamine bombum, </div><div class="l">aut raucos frangit modulos, aut lene susurrat,</div><div class="l">aut exile trahens sonitus producit acutos,</div><div class="l">aut murmur tenerum sublidit voce minuta,</div><div class="l">haec cum te videas mortali in corpore posse,</div><div class="l">cur non aeternum potuisse infundere credas </div><div class="l">qualem animam voluit? praescriptis quam quia condens</div><div class="l">efflavit fuditque modis, sit facta necesse est.</div><div class="l">denique multa sapit, sed non sapit omnia nostrae</div><div class="l">vis animae, certum sapere ac praenoscere iussa.</div><div class="l">iam cui certus inest modus et cui nosse negatum est </div><div class="l">omnia, factura est; nam condita et aucta probatur,</div><div class="l">collige de simili, sitne haec factura, creavit</div><div class="l">nempe manus Domini corpus mortale lutumque</div><div class="l">conposuit digitis, numquid manus articulatim</div><div class="l">est digesta Dei? numquid vola? numquid et ungues </div><div class="pagebreak" id="index.xml-pb-d30e2069">[Page p.184]</div><div class="l">claudere flexibiles patulam seu tendere palmam?</div><div class="l">ista figura manus nostrae est, quam non habet in se</div><div class="l">incircumscriptus Dominus; sed tradita forma est</div><div class="l">humanis quae nota animis daret intellectum, 1</div><div class="l">ut per corpoream speciem plasmasse feratur </div><div class="l">corporis effigiem. 1 sic est plasmata vicissim</div><div class="l">flatu incorporeo res flabilis, oris et esse</div><div class="l">fertur opus, tenuis per quod constructa refulsit</div><div class="l">forma animae atque rudi factam se munere sensit.</div><div class="l">si non est factura manus caro nostra, nec oris </div><div class="l">est factura anima, flatu et spiramine coepta</div><div class="l">inque locum deducta aliquem; namque omne quod hora</div><div class="l">natalis profert, locus accipit; et locus ullus</div><div class="l">quod cohibere potest, modicum est, nec in omnia fusum;</div><div class="l">et quod tam modicum est ut certa sede locetur </div><div class="l">iam titubare potest; et quod titubaverit intra</div><div class="l">naturam vitii est; vitiosum denique tristem</div><div class="l">reccidit in poenam: Deus hoc, mihi credite, non est.</div><div class="l">aut, si maiestas animae est, ostendite quid sit</div><div class="l">quod lapsam Christique inopem nova gratia inundat, </div><div class="l">Spiritus et Sanctus baptismate iustificatam</div><div class="l">nobilitat, famulaeque decus, quod defuit, addit,</div><div class="l">quod quia praestatur meritis mentisque negatur,</div><div class="l">absurde fertur Deus aut pars esse Dei, quae</div><div class="l">divinum summumque bonum de fonte perenni </div><div class="l">nunc bibit obsequio, nunc culpa aut crimine perdit,</div><div class="pagebreak" id="index.xml-pb-d30e2124">[Page p.186]</div><div class="l">et modo supplicium recipit, modo libera calcat,</div><div class="l">miraris peccare animam, quae carne coactam</div><div class="l">sortita est habitare domum, cum peccet et ipse</div><div class="l">angelus, hospitium qui nescit adire caducum </div><div class="l">cratis tabifluae? peccat quia factus et ipse est,</div><div class="l">non genitus: quocumque modo sit factus, id unus</div><div class="l">scit factor Dominus: factum mihi credere sat sit.</div><div class="l">solus labe caret peccati conditor orbis,</div><div class="l">ingenitus 1 genitusque Deus, Pater et Patre natus, </div><div class="l">solus et exceptus tormentum admittere triste</div><div class="l">inviolatus agit, nec quidquam sentit acerbi,</div><div class="l">exsortem dic esse animam crucis atque doloris,</div><div class="l">si culpae inmunem vacuamque a crimine nosti,</div><div class="l">quae peccare valet, valet et succumbere poenae. </div><div class="l">ipsa quidem sincera fuit dum conditur olim,</div><div class="l">quae collata rudem fecit viviscere limum,</div><div class="l">utpote de liquido naturae semine primos</div><div class="l">accipiens habitus superoque expressa sereno,</div><div class="l">sed mox, ut gravido iussa est innectier arvo, </div><div class="l">suavibus inlecebris nimium blandita refrixit</div><div class="l">deque volutabris pretiosum polluit ignem,</div><div class="l">dum transgressa Dei positum fas inproba calcat,</div><div class="l">haec prima est natura animae, sic condita simplex</div><div class="l">decidit in vitium per sordida foedera carnis, </div><div class="l">exim tincta malo peccamine principis Adae</div><div class="l">infecit genus omne hominum quod pullulat inde,</div><div class="l">et tenet ingenitas animarum infantia in ortu</div><div class="l">primi hominis maculas, nec quisquam nascitur insons.</div><div class="l">vitandus tamen error erit, ne traduce carnis </div><div class="l">transfundi in subolem credatur fons animarum</div><div class="pagebreak" id="index.xml-pb-d30e2188">[Page p.188]</div><div class="l">sanguinis exemplo, cui texta propagine vena est.</div><div class="l">non animas animae pariunt, sed lege latent!</div><div class="l">fundit opus natura suum, quo parvula anhelent</div><div class="l">vaseula vitalisque adsit scintilla coactis. </div><div class="l">quae quamvis infusa novum penetret nova semper</div><div class="l">figmentum, vetus illa tamen de crimine avorum</div><div class="l">dicitur, inloto quoniam concreta veterno est.</div><div class="l">inde secunda redit generatio et inde lavatur</div><div class="l">naturae inluvies, iterumque renaseimur intus </div><div class="l">perfusi, ut veterem splendens anima exuat Adam.</div><div class="l">quae quia materiam peccati ex fomite carnis</div><div class="l">consociata trahit, nec non simul ipsa sodali</div><div class="l">est incentivum peccaminis, inplicat ambas</div><div class="l">vindex poena reas peccantes mente sub una, </div><div class="l">peccandique cremat socias cruciatibus aequis,</div><div class="l">his crucibus Christus nos liberat incorruptae</div><div class="l">matris et innocui gestator corporis unus.</div><div class="l">naturam poenae expositam, sed non vitiorum</div><div class="l">naturam expositam contactibus induit Iesus, </div><div class="l">atque ideo poenae nil debuit intemeratus,</div><div class="l">fraude carens, omni culparum aspergine liber.1</div><div class="l">quid Christi in membris peccati saeva satelles </div><div class="l">poena ageret? quid mors hominis sine crimine posset?</div><div class="l">nimirum cassis conatibus et sine nervis </div><div class="l">conciderent steriles peccati fomite nullo.</div><div class="l">mors alitur culpa; culpam qui non habet, ipso</div><div class="l">pastus defectu mortem consumit inanem.</div><div class="l">sie mors in Domini consumpta est corpore Christi,</div><div class="l">sic periit, solitum dum non habet arida pastum. </div><div class="pagebreak" id="index.xml-pb-d30e2250">[Page p.190]</div><div class="l">suspice quapropter solum inculpabile numen,</div><div class="l">virtutem 1 Patris et Christi, et iam desine nostrae</div><div class="l">invidiam conflare animae, quod sit Deus aut quod</div><div class="l">portio parva Dei, cum Christo abscidere quidquam</div><div class="l">et resecare Deo partem vel carpere tantum </div><div class="l">numen non liceat, plenum sibi semper et in se.</div><div class="l">Est operae pretium nebulosi dogmatis umbram</div><div class="l">prodere, quam tenues atomi conpage minuta</div><div class="l">instituunt, sed cassa cadit ventoque liquescit</div><div class="l">adsimilis, fluxu nec se sustentat inani. </div><div class="l">aërium Manichacus ait sine corpore vero</div><div class="l">pervolitasse Deum, mendax phantasma cavamque</div><div class="l">corporis effigiem, nil contrectabile habentem,</div><div class="l">ac primum specta an deceat quidquam simulatum</div><div class="l">adsignare Deo, cuius mera gloria falsi </div><div class="l">nil recipit, membris hic se fallacibus aptans</div><div class="l">fingeret esse hominem ventosa subdolus arte,</div><div class="l">mentitus totiens, cum diceret ‘inveteratis</div><div class="l">do veniam morbis, simul et peccata remitto:</div><div class="l">Filius est hominis, pestem qui pellere carnis </div><div class="l">et scelerum nexus laxare ac solvere possit:</div><div class="l">surge valens, surge innocuus, iam tolle grabatum:</div><div class="l">Filius hoc hominis iubeo?’ dignusne videtur</div><div class="l">qui testis sibi sit seque ac sua carnea norit?</div><div class="l">quid? cum discipulos, hominis quid Filius esset </div><div class="l">passurus, fido iam praescius ore monebat,</div><div class="l">nonne fatebatur se cum virtute paterna</div><div class="pagebreak" id="index.xml-pb-d30e2307">[Page p.192]</div><div class="l">esse hominem verum? quod si non credo, fefellit,</div><div class="l">si natura Dei quae sit, Manichaee, requiris,</div><div class="l">omne quod est, verum est. nam si mendosus agit quid, </div><div class="l">nec Deus est: mendum divinus non capit usus.</div><div class="l">obicis aeterno Domino quod lubricus ad nos</div><div class="l">venerit, adsimulans aliud quam verus habebat,</div><div class="l">obmutesce, furor; linguam, canis inprobe, morde</div><div class="l">ipse tuam, lacero consumens verba palato. </div><div class="l">latranti obsistit Mattheus rabiemque refellit,</div><div class="l">qui notat omne genus carnalis stirpis ad usque</div><div class="l">corporeum Christum, per sex septena virorum</div><div class="l">nomina descendens et venam sanguinis alti</div><div class="l">ex atavis longo texens per stemmata filo. </div><div class="l">septimus hebdomadi venit superaddere sextae</div><div class="l">hunc numerum Christus, placidum qui conficit annum</div><div class="l">cuncta remittentem contractibus inlaqueata</div><div class="l">multimodis, hominemque hominis de morte levantem,</div><div class="l">inperfectus enim limus mortalis erat tunc: </div><div class="l">vir solus perfectus adest atque integer Iesus,</div><div class="l">cui nihil ex septem septenis defuit, ex quo</div><div class="l">perficeret mortale genus virtute perenni.</div><div class="l">hic ille est nobis qui septima sabbata conplet,</div><div class="l">ut caro nostra Deo tandem sociata quiescat, </div><div class="l">quam bis terna malis vexabant sabbata noxis.</div><div class="l">curramus notis gradibus regumque sequamur</div><div class="l">progeniem: Christum invenies de carne parentum</div><div class="l">effluxisse hominum, qui sit de semine David,</div><div class="l">stirpe recensita numerandus sanguinis heres. </div><div class="l">quid? cum sanctiloquus revoluto germine Lucas</div><div class="pagebreak" id="index.xml-pb-d30e2369">[Page p.194]</div><div class="l">sursum versus agit seriem, scandente nepotis</div><div class="l">corpore perque atavos cursum relegente vetustos,</div><div class="l">septenos decies conscendit Christus in ortus</div><div class="l">et duo (nam totidem doctores misit in orbem); </div><div class="l">descensos nascendo gradus redeundo retexit</div><div class="l">actus ad usque apicem terreni corporis Adam.</div><div class="l">inde parens Deitas recipit sua nostraque mixtim,</div><div class="l">fitque Dei summi per Christum filius Adam.</div><div class="l">restat ut aeriam fingas ab origine gentem, </div><div class="l">aërios proceres, Levi, Iudam, Simeonem,</div><div class="l">aërium David, magnorum corpora regum</div><div class="l">aëria, atque ipsam fecundae virginis alvum</div><div class="l">aëre fallaci nebulisque et nube tumentem;</div><div class="l">vanescat sanguis perflabilis, ossa liquescant </div><div class="l">mollia, nervorum pereat textura volantum;</div><div class="l">omne quod est gestum notus auferat inritus, aurae</div><div class="l">dispergant tenues, sit fabula quod sumus omnes,</div><div class="l">et quid agit Christus si me non suscipit? aut quem</div><div class="l">liberat infirmum si dedignatur adire </div><div class="l">carnis onus manuumque horret monumenta suarum?</div><div class="l">indignumne putat luteum consciscere corpus,</div><div class="l">qui non indignum quondam sibi credidit ipsum</div><div class="l">pertrectare lutum, cum vas conponeret arvo</div><div class="l">nondum viscereo, sed inertis glutine limi </div><div class="l">inpressoque putres sub pollice duceret artus?</div><div class="l">tantus amor terrae, tanta est dilectio nostri,</div><div class="l">dignatur praepinguis humi conprendere mollem</div><div class="l">divinis glaebam digitis, nec sordida censet</div><div class="pagebreak" id="index.xml-pb-d30e2428">[Page p.196]</div><div class="l">haerentis massae contagia, iusserat ut lux </div><div class="l">confieret, facta est ut iusserat; omnia iussu</div><div class="l">imperitante novas traxerunt edita formas:</div><div class="l">solus homo emeruit Domini formabile dextra</div><div class="l">os capere, et fabro Deitatis Agmine nasci,</div><div class="l">quorsum igitur limo tanta indulgentia nostro </div><div class="l">contigit, ut Domini manibus tractatus honora</div><div class="l">arte sacer fieret, tactu iam nobilis ipso?</div><div class="l">decrerat quoniam Christum Deus incorrupto</div><div class="l">admiscere solo, sanctis quod fingere vellet</div><div class="l">dignum habuit digitis et carum condere pignus. </div><div class="l">destituit natura quidem destructa coactae</div><div class="l">telluris formam, mortique obnoxia cessit:</div><div class="l">sed natura Dei numquam solvenda caducam</div><div class="l">tellurem nostro vitiatam primitus usu</div><div class="l">esse suam voluit, ne iam vitiabilis esset. </div><div class="l">Christus nostra caro est: mihi solvitur et mihi surgit;</div><div class="l">solvor morte mea, Christi virtute resurgo.</div><div class="l">cum moritur Christus, cum flebiliter tumulatur,</div><div class="l">me video: e tumulo cum iam remeabilis adstat,</div><div class="l">cerno Deum. si membrorum phantasma meorum est, </div><div class="l">et phantasma Dei est; mendax in utroque necesse est</div><div class="l">sit Christus, specie si Christus fallere novit.</div><div class="l">si non verus homo est, quem mors hominem probat ipsa,</div><div class="l">nec verus Deus est, operis quem gloria prodit</div><div class="l">esse Deum. vel crede mori, vel adesse refelle, </div><div class="l">et gemina verum Christum ratione negato.</div><div class="l">nam quid magnificum, si non est mortuus Iesus,</div><div class="l">et redit? illa Dei virtus memorabilis est, ut</div><div class="pagebreak" id="index.xml-pb-d30e2490">[Page p.198]</div><div class="l">occisus redeat superis surgatque sepultus.</div><div class="l">quisque Deum Christum vult dicere, dicat eundem </div><div class="l">esse hominem, ne maiestas sua fortia perdat.</div><div class="l">Nosco meum in Christo corpus consurgere. quid me</div><div class="l">desperare iubes? veniam quibus ille revenit</div><div class="l">calcata de morte viis: quod credimus, hoc est.</div><div class="l">et totus veniam; nec enim minor aut alius quam </div><div class="l">nunc sum restituar. vultus, vigor et color idem,</div><div class="l">qui modo vivit, erit, nec me vel dente vel ungue</div><div class="l">fraudatum revomet patefacti fossa sepulcri.</div><div class="l">qui iubet ut redeam, non reddet debile quidquam;</div><div class="l">nam si debilitas redit, instauratio non est. </div><div class="l">quod casus rapuit, quod morbus, quod dolor hausit,</div><div class="l">quod truncavit edax senium populante veterno,</div><div class="l">omne revertenti reparata in membra redibit.</div><div class="l">debet enim mors victa fidem, ne fraude sepulcri</div><div class="l">reddat curtum aliquid, quamvis iam curta vorarit </div><div class="l">corpora; debilitas tamen et violentia morbi</div><div class="l">virtus mortis erat: reddet quod particulatim</div><div class="l">sorbuerat quocumque modo, ne mortuus omnis</div><div class="l">non redeat, si quid pleno de corpore desit,</div><div class="l">pellite corde metum, mea membra, et credite vosmet </div><div class="l">cum Christo reditura Deo; nam vos gerit ille</div><div class="l">et secum revocat, morbos ridete minaces,</div><div class="l">inflictos casus contemnite, taetra sepulcra</div><div class="l">despuite; exsurgens quo Christus provocat, ite.</div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Prudentius.
	    Date: 2015-11-18<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:04:05Z.
	       SAXON HE 9.8.0.5.
		 --></address></div></body></html>
<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Ab urbe condita, books 21-30 - 29</title><meta name="author" content="Titus Livius (Livy)" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Ab urbe condita, books 21-30 - 29" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Ab urbe condita, books 21-30 - 29</h1></div><!--TEI front--><h2>Table of contents</h2><ul class="toc toc_body"><li class="toc"><span class="headingNumber">1. </span><a class="toc toc_0" href="#index.xml-body.1_div.1">liber XXIX</a></li></ul><!--TEI body--><div class="book" id="index.xml-body.1_div.1"><h2><span class="headingNumber">1. </span><span class="head">liber XXIX</span></h2><p><span class="">chapter 1</span> <span class="">section 1</span> Scipio postquam in Siciliam venit, voluntarios milites ordinavit centuriavitque. <span class="">section 2</span> ex iis trecentos iuvenes, florentes aetate et virium robore, inermes circa se habebat, ignorantes, quem ad usum neque centuriati neque armati servarentur. <span class="">section 3</span> tum ex totius Siciliae iuniorum numero principes genere et fortuna trecentos equites, qui secum in Africam traicerent, legit, diemque iis, qua equis armisque instructi atque ornati adessent, edixit. <span class="">section 4</span> gravis ea militia procul domo terra marique labores multos magna pericula allatura videbatur; neque ipsos modo sed parentes cognatosque eorum ea cura angebat. <span class="">section 5</span> ubi dies, quae edicta erat, advenit, arma equosque ostenderunt. tum Scipio renuntiari sibi dixit quosdam equites Siculorum tamquam gravem et duram horrere <span class="corr">[eam]</span> militiam; <span class="">section 6</span> si qui ita animati essent, malle eos sibi iam tum fateri, quam postmodo querentes segnes atque inutiles milites rei publicae esse; expromerent, quid sentirent; cum bona venia se auditurum. <span class="">section 7</span> ubi ex iis unus ausus est dicere se prorsus, si sibi, utrum vellet, liberum esset, nolle militare, tum Scipio ei: <span class="">section 8</span> ,,quoniam igitur, adulescens, quid sentires, non dissimulasti, <span class="corr">[uicarium]</span> <span class="pagebreak" id="index.xml-pb-d30e115">[Page p.487]</span> tibi expediam, cui tu arma equumque et cetera <span class="corr">[instrumenta]</span> militiae tradas et tecum hinc extemplo domum ducas, exerceas, docendum cures equo armisque". <span class="">section 9</span> laeto condicionem accipienti unum ex trecentis quos inermes habebat, tradit. ubi hoc modo exauctoratum equitem cum gratia imperatoris ceteri viderunt, se quisque excusare et vicarium accipere. <span class="">section 10</span> ita trecentis Siculis Romani equites substituti sine publica inpensa. docendorum atque exercendorum curam Siculi habuerunt, quia edictum imperatoris erat, ipsum militaturum, qui ita non fecisset. <span class="">section 11</span> egregiam hanc alam equitur evasisse ferunt multisque proeliis rem publicam adiuvisse. <span class="">section 12</span> legiones inde cum inspiceret, plurimorum stipendiorum ex iis milites delegit, maxime qui sub duce Marcello militaverant, <span class="">section 13</span> quos cum optima disciplina institutos credebat, tum etiam ab longa Syracusarum obsidione peritissimos esse urbium oppugnandarum: nihil enim parvum, sed Carthaginis iam excidia agitabat animo. <span class="">section 14</span> inde exercitum per oppida dispertit; frumentum Siculorum civitatibus imperat, ex Italia advecto parcit; veteres naves reficit et cum iis C. Laelium in Africam praedatum mittit; novas Panhormi subducit, quia ex viridi materia raptim factae erant, ut in sicco hibernarent.</p><p><span class="">section 15</span> praeparatis omnibus ad bellum Syracusas nondum ex magnis belli motibus satis tranquillas venit. <span class="">section 16</span> Graeci res a quibusdam Italici generis eadem vi, qua per bellum ceperant, retinentibus, concessas sibi ab senatu repetebant. <span class="">section 17</span> omnium primum ratus tueri publicam fidem, partim edicto partim iudiciis etiam in pertinaces ad obtinendam iniuriam redditis suas res Syracusanis restituit. <span class="">section 18</span> non ipsis tantum ea res, sed omnibus Siciliae populis grata fuit, eoque enixius ad bellum adiuverunt.</p><p><span class="">section 19</span> eadem aestate in Hispania coortum ingens bellum conciente Ilergete Indibili, nulla alia de causa quam per admirationem Scipionis contemptu imperatorum <span class="pagebreak" id="index.xml-pb-d30e150">[Page p.488]</span> aliorum orto. <span class="">section 20</span> eum superesse unum ducem Romanis ceteris ab Hannibale interfectis rebatur: eo nec ii Hispaniam caesis Scipionibus alium, quem mitterent, habuisse, et postquam in Italia gravius bellum urgueret, adversus Hannibalem eum arcessitum. <span class="">section 21</span> praeterquam quod nomina tantum ducum in Hispania Romani haberent, exercitum quoque inde veterem deductum; trepida omnia ut inconditam turbam tironum esse. numquam talem occasionem liberandae Hispaniae fore. <span class="">section 22</span> servitum ad eam diem aut Carthaginiensibus aut Romanis, <span class="">section 23</span> nec in vicem his aut illis, sed interdum utrisque simul. <span class="">section 24</span> pulsos ab Romanis Carthaginienses; ab Hispanis, si consentirent, pelli Romanos posse, ut ab omni externo imperio soluta in perpetuum Hispania in patrios rediret mores ritusque. <span class="">section 25</span> haec taliaque dicendo non populares modo, sed Ausetanos quoque, vicinam gentem, concitat et alios finitimos sibi atque illis populos. <span class="">section 26</span> itaque intra paucos dies triginta milia peditum, quattuor ferme equitum in Sedetanum agrum, quo edictum erat, convenerunt.</p><p><span class="">chapter 2</span> <span class="">section 1</span> Romani quoque imperatores L. Lentulus et L. Manlius Acidinus, ne glisceret prima neglegendo bellum, <span class="">section 2</span> iunctis et ipsi exercitibus per agrum Ausetanum hostico tamquam pacato clementer ductis militibus ad sedem hostium pervenere et trium milium spatio procul a castris eorum posuerunt castra. <span class="">section 3</span> primo per legatos nequiquam temptatum, ut discederetur ab armis; dein, cum in pabulatores Romanos impetus repente ab equitibus Hispanis factus esset, summisso ab statione Romana equitatu equestre proelium fuit haud sane memorando in partem ullam eventu. <span class="">section 4</span> sole oriente postero die armati instructique omnes mille ferme passus procul a castris Romanis aciem ostendere. <span class="">section 5</span> medii Ausetani erant; cornua dextrum Ilergetes, laevum ignobiles tenebant Hispani populi; inter cornua et mediam aciem intervalla patentia satis late fecerant, qua equitatum, ubi tempus esset, emitterent. <span class="pagebreak" id="index.xml-pb-d30e182">[Page p.489]</span> et Romani more suo exercitum cum instruxissent, <span class="">section 6</span> id modo hostium imitati sunt, ut inter legiones et ipsi patentes equiti relinquerent vias. <span class="">section 7</span> ceterum Lentulus ei parti usum equitis fore ratus, quae prior in dehiscentem intervallis <span class="corr">[hostium]</span> aciem equites emisisset, Ser. <span class="">section 8</span> Cornelio tribuno militum imperat, equites per patentes in hostium acie vias permittere equos iubeat. <span class="">section 9</span> ipse coepta parum prospere pedestri pugna <span class="corr">[tantum]</span> moratus, dum cedenti duodecimae legioni, quae in laevo cornu adversus Ilergetes locata erat, tertiam decumam legionem ex subsidiis in primam aciem firmamentum ducit, postquam aequata ibi pugna est, <span class="">section 10</span> ad L. Manlium inter prima signa hortantem ac subsidia quibus res postulabat locis inducentem venit; indicat tuta ab laevo cornu esse; <span class="">section 11</span> iam missum ab se Ser. Cornelium procella equestri hostes circumfusurum. <span class="">section 12</span> vix haec dicta dederat cum Romani equites in medios invecti hostes simul pedestres acies turbarunt, simul equitibus Hispanorum viam immittendi equos clauserunt. <span class="">section 13</span> itaque omissa pugna equestri ad pedes Hispani descenderunt. Romani imperatores ut turbatos hostium ordines et trepidationem pavoremque et fluctuantia viderunt signa, hortantur, orant milites, ut perculsos invadant neu restitui aciem patiantur. <span class="">section 14</span> non sustinuissent <span class="corr">[tam]</span> infestum impetum barbari, ni regulus ipse Indibilis cum equitibus ad pedes degressis ante prima signa peditum se obiecisset. <span class="">section 15</span> ibi aliquamdiu atrox pugna stetit; tandem, postquam ii, qui circa regem seminecem restantem, deinde pilo terrae adfixum pugnabant, obruti telis occubuerunt, tum fuga passim coepta. <span class="">section 16</span> plures caesi quia equos conscendendi equitibus spatium non fuerat, et quia perculsis acriter institerunt Romani; nec ante abscessum est, quam castris quoque exuerunt hostem. <span class="">section 17</span> decem tria milia Hispanorum caesa eo die, mille octingenti ferme capti; Romanorum sociorumque paulo amplius ducenti, maxime in laevo cornu, ceciderunt. <span class="">section 18</span> pulsi castris Hispani aut qui ex <span class="pagebreak" id="index.xml-pb-d30e231">[Page p.490]</span> proelio effugerant sparsi primo per agros, deinde in suas quisque civitates redierunt.</p><p><span class="">chapter 3</span> <span class="">section 1</span> tum a Mandonio evocati in concilium conquestique ibi clades suas increpitis auctoribus belli legatos mittendos ad arma tradenda deditionemque faciendam censuere. <span class="">section 2</span> quibus culpam in auctorem belli Indibilem ceterosque principes, quorum plerique in acie cecidissent, conferentibus tradentibusque arma et dedentibus sese responsum est in deditionem ita accipi eos, <span class="">section 3</span> si Mandonium ceterosque belli concitores tradidissent vivos; si minus, exercitum se in agrum Ilergetum Ausetanorumque et deinceps aliorum populorum inducturos. <span class="">section 4</span> haec dicta legatis renuntiataque in concilium. ibi Mandonius ceterique principes conprehensi et traditi ad supplicium. <span class="">section 5</span> Hispaniae populis reddita pax; stipendium eius anni duplex et frumentum sex mensum imperatum sagaque et togae exercitui; et obsides ab triginta ferme populis accepti.</p><p><span class="">section 6</span> ita Hispaniae rebellantis tumultu haud magno motu intra paucos dies concito et compresso in Africam omnis terror versus. <span class="">section 7</span> C. Laelius nocte ad Hipponem Regium cum accessisset, luce prima ad populandum agrum sub signis milites sociosque navales duxit. <span class="">section 8</span> omnibus pacis modo incuriose agentibus magna clades inlata; nuntiique trepidi Carthaginem terrore ingenti conplevere, classem Romanam Scipionemque imperatorem—et fama fuerat iam in Siciliam transgressum advenisse. <span class="">section 9</span> nec quot naves vidissent, nec quanta manus agros popularetur, satis gnari omnia in maius metu augente accipiebant. itaque primo terror pavorque, dein maestitia animos incessit: <span class="">section 10</span> tantum fortunam mutasse, ut, qui modo ipsi exercitum ante moenia Romana habuissent victores stratisque tot hostium exercitibus omnes Italiae populos aut vi aut voluntate in deditionem accepissent, <span class="">section 11</span> ii verso Marte Africae populationes et obsidionem Carthaginis visuri forent, nequaquam pari ad patienda ea robore ac Romani fuissent. <span class="pagebreak" id="index.xml-pb-d30e263">[Page p.491]</span> illis Romanam plebem, <span class="">section 12</span> illis Latium iuventutem praebuisse maiorem semper frequentioremque pro tot caesis exercitibus subolescentem; <span class="">section 13</span> suam plebem inbellem in urbe, inbellem in agris esse; mercede parari auxilia ex Afris, gente ad omnem auram spei mobili atque infida. <span class="">section 14</span> iam reges, Syphacem post conloquium cum Scipione alienatum, Masinissam aperta defectione infestissimum hostem. <span class="">section 15</span> nihil usquam spei, nihil auxilii esse. nec Magonem ex Gallia movere tumultus quicquam nec coniungere sese Hannibali, et Hannibalem ipsum iam et fama senescere et viribus. <span class="">chapter 4</span> <span class="">section 1</span> in haec deflenda prolapsos ab recenti nuntio <span class="corr">[animos]</span> rursus terror instans revocavit ad consultandum, quonam modo obviam praesentibus periculis iretur. <span class="">section 2</span> dilectus raptim in urbe agrisque haberi placet, mittere ad conducenda Afrorum auxilia, munire urbem, frumentum convehere, tela arma parare, instruere naves ac mittere ad Hipponem adversus Romanam classem. <span class="">section 3</span> iam haec agentibus nuntius tandem venit Laelium, non Scipionem, copiasque, quantae ad incursiones agrorum satis sint, transvectas; summae belli molem adhuc in Sicilia esse. <span class="">section 4</span> ita respiratum, mittique legationes ad Syphacem aliosque regulos firmandae societatis causa coeptae. ad Philippum quoque missi, qui ducenta argenti talenta pollicerentur, ut in Siciliam aut in Italiam traiceret. <span class="">section 5</span> missi et ad suos imperatores in Italiam, ut omni terrore Scipionem retinerent; <span class="">section 6</span> ad Magonem non legati modo, sed viginti quinque longae naves, sex milia peditum, octingenti equites, septem elephanti, ad hoc magna pecunia ad conducenda auxilia, quibus fretus propius urbem Romanam exercitum admoveret coniungeretque se Hannibali. <span class="">section 7</span> haec Carthagine parabant agitabantque. ad Laelium praedas ingentes ex agro inermi ac nudo praesidiis agentem Masinissa, fama Romanae classis excitus, cum equitibus paucis venit. <span class="">section 8</span> is segniter rem agi ab Scipione questus, quod non iam exercitum in Africam traiecisset, perculsis Carthaginiensibus, Syphace <span class="pagebreak" id="index.xml-pb-d30e299">[Page p.492]</span> impedito finitumis bellis, quem certum habere, si spatium ad sua, ut velit, componenda detur, nihil sincera fide cum Romanis acturum. <span class="">section 9</span> hortaretur, stimularet Scipionem, ne cessaret; se, quamquam regno pulsus esset, cum <span class="corr">[haud]</span> contemnendis copiis adfuturum peditum equitumque. nec ipsi Laelio morandum in Africa esse; classem credere profectam a Carthagine, cum qua absente Scipione non satis tutum esse contrahi certamen. <span class="">chapter 5</span> <span class="">section 1</span> ab hoc sermone dimisso Masinissa Laelius postero die naves praeda onustas ab Hippone solvit revectusque in Siciliam mandata Masinissae Scipioni exposuit.</p><p><span class="">section 2</span> eisdem ferme diebus naves quae ab Carthagine ad Magonem missae erant, inter Albingaunos Ligures Genuamque accesserunt. <span class="">section 3</span> in iis locis tum forte Mago tenebat classem; qui legatorum auditis verbis iubentium exercitus quam maximos comparare, extemplo Gallorum et Ligurum—namque utriusque gentis ingens ibi <span class="corr">[multitudo]</span> erat— <span class="">section 4</span> concilium habuit, et missum se ad eos vindicandos in libertatem ait, et, ut ipsi cernant, mitti sibi ab domo praesidia; sed quantis viribus, quanto exercitu id bellum geratur, in eorum potestate esse. <span class="">section 5</span> duos exercitus Romanos, unum in Gallia, alterum in Etruria esse; satis scire Sp. Lucretium se cum M. Livio iuncturum; multa milia armanda esse, ut duobus ducibus, duobus exercitibus Romanis resistatur. <span class="">section 6</span> Galli summam ad id suam voluntatem esse dicere; sed <span class="corr">[cum]</span> una castra Romana intra fines, altera in finitima terra Etruria prope in conspectu habeant, si palam fiat auxiliis adiutum ab se esse Poenum, extemplo infestos utrimque exercitus in agrum suum incursuros: ea ab Gallis desideraret, quibus occulte adiuvari posset. <span class="">section 7</span> Liguribus, quod procul agro urbibusque eorum castra Romana sint, libera consilia esse; illos armare iuventutem et capessere pro parte bellum aequum esse. Ligures <span class="corr">[haud]</span> abnuere, tempus modo duorum mensum petere ad dilectus habendos. <span class="pagebreak" id="index.xml-pb-d30e347">[Page p.493]</span> interim Mago milites Gallos dimissis clam per agro. <span class="">section 8</span> eorum mercede conducere; commeatus quoque omnis generis occulte ad eum a Gallicis populis mittebantur. <span class="">section 9</span> M. Livius exercitum volonum ex Etruria in Galliam traducit iunctusque Lucretio, si se Mago ex <span class="corr">[Liguribus]</span> propius urbem moveat, obviam ire parat, si Poenus sub angulo Alpium quietus se contineat, et ipse in eadem regione circa Ariminum Italiae praesidio futurus.</p><p><span class="">chapter 6</span> <span class="">section 1</span> post reditum ex Africa C. Laeli et Scipione stimulato Masinissae adhortationibus et militibus, praedam ex hostium terra cernentibus tota classe efferri, accensis ad traiciendum quam primum, intervenit maiori minor cogitatio Locros urbem recipiendi, quae sub defectionem Italiae desciverat et ipsa adi Poenos. <span class="">section 2</span> spes autem adfectandae eius rei ex minima re adfulsit. latrociniis magis quam iusto bello in Bruttiis gerebantur res, principio ab Numidis facto et Bruttiis non societate magis Punica quam suopte ingenio congruentibus in eum morem; <span class="">section 3</span> postremo Romani quoque milites contagione quadam rapto gaudentes, quantum per duces licebat, excursiones <span class="corr">[in]</span> hostium agros facere. <span class="">section 4</span> ab iis egressi quidam urbe Locrenses circumventi Regiumque abstracti fuerant. in eo captivorum numero fabri quidam fuere, adsueti forte apud Poenos mercede opus in arce Locrorum facere. <span class="">section 5</span> hi cogniti ab Locrensium principibus, qui pulsi ab adversa factione, quae Hannibali Locros tradiderat, Regium se contulerapt, <span class="">section 6</span> cum cetera percunctantibus, ut mos est, qui diu absunt, quae domi agerentur exposuissent, spem fecerunt, si redempti ac <span class="corr">[remissi]</span> forent, <span class="corr">[arcem]</span> se iis tradituros; ibi se habitare, fidemque sibi rerum omnium inter Carthaginienses esse. <span class="">section 7</span> itaque ut qui simul desiderio patriae angerentur, simul cupiditate inimicos ulciscendi arderent, <span class="">section 8</span> redemptis extemplo iis remissisque, cum ordinem <span class="corr">[agendae]</span> rei composuissent signaque, quae procul edita observarent, ipsi ad Scipionem Syracusas profecti, apud quem pars <span class="pagebreak" id="index.xml-pb-d30e406">[Page p.494]</span> exulum erat, referentes ibi promissa captivorum <span class="corr">[cum]</span> <span class="corr">[spem]</span> ab effectu haud abhorrentem consuli fecissent, tribuni militum cum iis M. Sergius <span class="">section 9</span> et P. Matienus missi iussique ab Regio tria milia militum Locros ducere; et Q. Pleminio propraetori scriptum, ut rei agendae adesset. <span class="">section 10</span> profecti ab Regio, scalas ad editam altitudinem arcis fabricatas portantes, media ferme nocte ex eo loco, unde convenerat, signum dedere proditoribus arcis; <span class="">section 11</span> qui parati intentique et ipsi scalas ad id ipsum factas cum demisissent pluribusque simul locis scandentes accepissent, priusquam clamor oreretur, in vigiles Poenorum, ut in nullo tali <span class="corr">[metu]</span> sopitos, impetus est factus. <span class="">section 12</span> quorum gemitus primo morientium exauditus, dein subita consternatio ex somno et tumultus, cum causa ignoraretur, postremo certior res aliis excitantibus alios. <span class="">section 13</span> iamque ad arma pro se quisque vocabat: hostes in arce esse et caedi vigiles; oppressique forent Romani nequaquam numero pares, ni clamor ab iis, qui extra arcem erant, sublatus incertum, unde accidisset, omnia vana augente nocturno tumultu, fecisset. <span class="">section 14</span> itaque velut plena iam hostium arce territi Poeni omisso certamine in alteram arcem — duae sunt, <span class="corr">[haud]</span> multum inter se distantes—confugiunt. <span class="">section 15</span> oppidani urbem habebant victoribus praemium in medio positam; ex arcibus duabus proeliis cotidie levibus certabatur. <span class="">section 16</span> Q. Pleminius Romano, Hamilcar Punico praesidio praeerat; arcessentes ex propinquis locis subsidia copias augebant. <span class="">section 17</span> ipse postremo veniebat Hannibal; nec sustinuissent Romani, nisi Locrensium multitudo, exacerbata superbia atque avaritia Poenorum, ad Romanos inclinasset.</p><p><span class="">chapter 7</span> <span class="">section 1</span> Scipioni ut nuntiatum est in maiore discrimine Locris rem verti ipsumque Hannibalem adventare, <span class="">section 2</span> ne praesidio etiam periclitaretur, <span class="corr">[haud]</span> facili inde receptu, et ipse a Messana L. Scipione fratre in praesidio ibi relicto, cum primum aestu fretum inclinatum est, naves mari secundo misit. <span class="">section 3</span> et Hannibal a Buloto <span class="pagebreak" id="index.xml-pb-d30e469">[Page p.495]</span> amni—haud procul is ab urbe Locris abest— <span class="corr">[nuntio]</span> praemisso, ut sui luce prima summa vi proelium cum Romanis ac Locrensibus consererent, dum ipse aversis omnibus in eum tumultum ab tergo urbem incautam adgrederetur, <span class="">section 4</span> ubi luce coeptam invenit pugnam, ipse nec in arcem se includere, turba locum artum inpediturus, voluit, neque scalas, quibus scanderet muros, attulerat. <span class="">section 5</span> sarcinis in acervum coniectis cum haud procul muris ad terrorem hostium aciem ostendisset, cum equitibus Numidis circumequitat urbem, dum scalae quaeque alia ad oppugnandum opus erant parantur, ad visendum, qua maxime parte adgrederetur. <span class="">section 6</span> progressus ad murum scorpione icto, qui proximus eum forte steterat, territus inde tam periculoso casu receptui canere cum iussisset, castra procul ab ictu teli communit. <span class="">section 7</span> classis Romana a Messana Locros aliquot horis die superante accessit; expositi omnes e navibus et ante occasum solis urbem ingressi sunt. <span class="">section 8</span> postero die coepta ex arce a Poenis pugna et Hannibal iam scalis aliisque omnibus ad oppugnationem paratis subibat muros, cum repente in eum nihil minus quam tale quicquam timentem patefacta porta erumpunt Romani. <span class="">section 9</span> ad ducentos improvidos cum invasissent occidunt; ceteros Hannibal, ut consulem adesse sensit, in castra recipit, nuntioque misso ad eos, qui in arce erant, ut sibimet ipsi consulerent, nocte motis castris abiit. <span class="">section 10</span> et qui in arce erant, igni iniecto tectis, quae tenebant, ut is tumultus hostem moraretur, agmen suorum fugae simili cursu ante noctem adsecuti sunt. <span class="">chapter 8</span> <span class="">section 1</span> Scipio ut et arcem relictam ab hostibus et vacua vidit castra, vocatos ad contionem Locrenses graviter ob defectionem incusavit; <span class="">section 2</span> de auctoribus supplicium sumpsit bonaque eorum alterius factionis principibus ob egregiam fidem adversus Romanos concessit. <span class="">section 3</span> publice nec dare nec eripere se quicquam Locrensibus dixit; Romam mitterent legatos; quam senatus aequum censuisset, eam <span class="corr">[fortunam]</span> <span class="pagebreak" id="index.xml-pb-d30e507">[Page p.496]</span> habituros. <span class="">section 4</span> illud satis scire, etsi male de populo Romano meriti essent, in meliore statu sub iratis Romanis futures, quam sub amicis Carthaginiensibus fuerint. <span class="">section 5</span> ipse Pleminio legato praesidioque, quod <span class="corr">[arcem]</span> ceperat, ad tuendam urbem relicto, cum quibus venerat copiis Messanam traiecit.</p><p>ita superbe <span class="">section 6</span> et crudeliter habiti Locrenses ab Carthaginiensibus post defectionem ab Romanis fuerant, ut modicas iniurias non aequo modo animo pati sed prope libenti possent; <span class="">section 7</span> verum enim vero tantum Pleminius Hamilcarem praesidii praefectum, tantum praesidiarii milites Romani Poenos scelere atque avaritia superaverunt, ut non armis, sed vitiis videretur certari. <span class="">section 8</span> nihil omnium, quae inopi invisas opes potentioris faciunt, praetermissum in oppidanos est ab duce aut a militibus; in corpora ipsorum, in liberos, in coniuges infandae contumeliae editae. <span class="">section 9</span> iam avaritia ne sacrorum quidem spoliatione abstinuit, nec alia modo templa violata, sed Proserpinae etiam intacti omni aevo thensauri, praeterquam quod a Pyrrho, qui cum magno piaculo sacrilegii sui manubias rettulit, spoliati dicebantur. <span class="">section 10</span> ergo sicut ante regiae naves laceratae naufragiis nihil in terram integri praeter sacram pecuniam deae, <span class="">section 11</span> quam asportaverant, extulerunt, tum quoque alio genere cladis eadem illa pecunia omnibus contactis ea violatione templi furorem obiecit atque inter se ducem in ducem, militem in militem rabie hostili vertit. <span class="">chapter 9</span> <span class="">section 1</span> summae rei Pleminius praeerat; militum pars sub eo, quam ipse ab Regio adduxerat, pars sub tribunis erat. <span class="">section 2</span> rapto poculo argenteo ex oppidani domo Plemini miles fugiens sequentibus, quorum erat, obvius forte Sergio et Matieno tribunis militum fuit; cui cum iussu tribunorum ademptum poculum esset, <span class="">section 3</span> iurgium inde et clamor, pugna postremo orta inter Plemini milites tribunorumque, ut suis quisque opportunus advenerat, multitudine simul ac tumultu crescente. <span class="pagebreak" id="index.xml-pb-d30e542">[Page p.497]</span> <span class="">section 4</span> victi Plemini milites cum ad Plemiiiulm, cruorem ac vulnera ostentantes, non sine <span class="corr">[uociferatione]</span> atque indignatione concurrissent, probra in <span class="corr">[eum]</span> ipsum iactata in iurgiis referentes, accensus ira domo sese proripuit vocatosque tribunos <span class="corr">[nudari]</span> ac virgas expediri iubet. <span class="">section 5</span> dum spoliandis iis—repugnabant enim militumque fidem implorabant—tempus teritur, repente milites feroces recenti victoria ex omnibus locis, velut adversus hostes ad arma conclamatum esset, concurrerunt; <span class="">section 6</span> et cum violata iam virgis corpora tribunorum vidissent, tum vero in multo inpotentiorem subito rabiem accensi, sine respectu non maiestatis modo sed etiam humanitatis, in legatum impetum lictoribus prius indignum in modum mulcatis faciunt; tum ipsum ab suis interceptum <span class="">section 7</span> et seclusum hostiliter lacerant et prope exsanguem naso auribusque mutilatis relinquunt. <span class="">section 8</span> his Messanam nuntiatis Scipio post paucos dies Locros hexeri advectus cum causam Plemini et tribunorum audisset, Pleminio noxa liberato relictoque in eiusdem loci praesidio, tribunis sontibus iudicatis et in vincla coniectis, ut Romam ad senatum mitterentur, Messanam atque inde Syracusas rediit. <span class="">section 9</span> pieminius impotens irae, neglectam ab Scipione et nimis leviter latam suam iniuriam ratus, <span class="">section 10</span> nec <span class="corr">[quemquam]</span> aestimare alium <span class="corr">[eam]</span> litem posse, nisi qui atrocitatem eius patiendo sensisset, tribunos adtrahi ad se iussit laceratosque omnibus, quae pati corpus ullum potest, suppliciis interfecit nec satiatus vivorum poena insepultos proiecit. <span class="">section 11</span> simili crudelitate et in Locrensium principes est usus, quos ad conquerendas iniurias ad P. Scipionem profectos audivit; <span class="">section 12</span> et quae antea per lubidinem atque avaritiam foeda exempla in socios ediderat, <span class="corr">[tunc]</span> ab ira multiplicia edere, infamiae atque invidiae non sibi modo sed etiam imperatori esse.</p><p><span class="">chapter 10</span> <span class="">section 1</span> iam comitiorum adpetebat tempus, cum a P. Licinio consule litterae Romam allatae, se exercitumque suum gravi <span class="corr">[morbo]</span> adflictari, nec sisti potuisse, <span class="pagebreak" id="index.xml-pb-d30e614">[Page p.498]</span> ni eadem vis mali aut gravior etiam in hostes ingruisset; <span class="">section 2</span> itaque, quoniam ipse venire ad comitia non posset, si ita patribus videretur, se Q. Caecilium Metellum dictatorem comitiorum causa dicturum; exercitum Q. Caecili dimitti e re publica esse; <span class="">section 3</span> nam neque usum eius ullum in praesentia esse, cum Hannibal iam in hiberna suos receperit, et tanta incesserit in ea castra vis morbi, ut, nisi mature dimittantur, nemo omnium superfuturus videatur. ea consuli a patribus facienda, ut e re publica fideque sua duceret, permissa.</p><p><span class="">section 4</span> civitatem eo tempore repens religio invaserat invento carmine in libris Sibyllinis propter crebrius eo anno de caelo lapidatum inspectis, <span class="">section 5</span> quandoque hostis alienigena terrae Italiae bellum intulisset, eum pelli Italia vincique posse, si mater Idaea a Pessinunte Romam advecta foret. <span class="">section 6</span> id carmen ab decemviris inventum eo magis patres movit, quod et legati, qui donum Delphos portaverant, referebant et sacrificantibus ipsis Pythio Apollini laeta exta fuisse et responsum oraculo editum, maiorem multo victoriam, quam cuius ex <span class="corr">[spoliis]</span> dona portarent, adesse populo Romano. <span class="">section 7</span> in eiusdem spei summam conferebant P. Scipionis velut praesagientem animum de fine belli, quod depoposcisset provinciam Africam. <span class="">section 8</span> itaque, quo maturius fatis, ominibus oraculisque portendentis sese victoriae compotes fierent, id cogitare atque agitare, quae ratio transportandae Romam deae esset. <span class="">chapter 11</span> <span class="">section 1</span> nullasdum in Asia socias civitates habebat populus Romanus; tamen memores Aesculapium quoque ex Graecia quondam hauddum ullo foedere sociata valetudinis populi causa arcessitum, <span class="">section 2</span> tunc iam cum Attalo rege propter commune adversus Philippum bellum coeptam amicitiam esse, facturum eum, quae posset, populi Romani causa, legatos ad eum decernunt, <span class="">section 3</span> M. Valerium Laevinum, qui bis consul fuerat ac res in Graecia gesserat, M. Caecilium Metellum praetorium, Ser. Sulpicium Galbam aedilicium, duos quaestorios, Cn. Tremellium <span class="pagebreak" id="index.xml-pb-d30e648">[Page p.499]</span> Flaccum et M. Valerium Faltonem. <span class="">section 4</span> iis quinque naves quinqueremes, ut ex dignitate populi Romani adirent eas terras, ad quas concilianda maiestas nomini Romano esset, decernunt. <span class="">section 5</span> legati Asiam petentes protinus Delphos cum escendissent, oraculum adierunt consulentes, ad quod negotium domo missi essent, perficiendi eius quam sibi spem populoque Romano portenderet. <span class="">section 6</span> responsum esse ferunt per Attalum regem compotes eius fore, quod peterent; cum Romam deam devexissent, tum curarent, ut ear, qui vir optimus Romae esset, hospitio acciperet. <span class="">section 7</span> Pergamum ad regem venerunt. is legatos comiter acceptos Pessinuntem in Phrygiam deduxit sacrumque iis lapidem, quam matrem deum esse incolae dicebant, tradidit ac deportare Romam iussit. <span class="">section 8</span> praemissus ab legatis M. Valerius Falto nuntiavit deam adportari; quaerendum virum optimum in civitate esse, qui eam rite hospitio acciperet.</p><p><span class="">section 9</span> Q. Caecilius Metellus dictator ab consule in Bruttiis comitiorum causa dictus, exercitusque eius dimissus, magister equitum L. Veturius Philo. <span class="">section 10</span> comitia habita per dictatorem. consules facti M. Cornelius Cethegus, P. Sempronius Tuditanus absens, cum provinciam Graeciam haberet. <span class="">section 11</span> praetores inde creati Ti. Claudius Nero, M. Marcius Ralla, L. Scribonius Libo, * M. Pomponius Matho. comitiis perfectis dictator sese magistratu abdicavit.</p><p>ludi Romani ter, plebei septiens instaurati. <span class="">section 12</span> curules erant aediles Cn. et L. Cornelii Lentuli; Lucius Hispaniam provinciam habebat; absens creatus absens eum honorem gessit. <span class="">section 13</span> Ti. Claudius Asellus et M. Iunius Pennus plebei aediles fuerunt. aedem Virtutis eo anno ad portam Capenam M. Marcellus dedicavit septumo decumo anno, postquam a patre eius primo consulatu vota in Gallia ad Clastidium fuerat. <span class="">section 14</span> et flamen Martialis eo anno est mortuus M. Aemilius Regillus.</p><p><span class="">chapter 12</span> <span class="">section 1</span> Neglectae eo biennio res in Graecia erant. itaque Philippus Aetolos desertos ab Romano, <span class="corr">[cui]</span> <span class="pagebreak" id="index.xml-pb-d30e689">[Page p.500]</span> uni fidebant, auxilio, quibus voluit condicionibus ad petendam et paciscendam subegit pacem. <span class="">section 2</span> quod nisi omni vi perficere maturasset, bellantem eum cum Aetolis P. Sempronius proconsul, successor <span class="corr">[imperii]</span> missus Sulpicio cum decem milibus peditum et mille equitibus et triginta quinque rostratis navibus, haud parvum momentum ad opem ferendam sociis, oppressisset. <span class="">section 3</span> vixdum pace facta nuntius regi venit Romanos Dyrrachium venisse, Parthinosque et propinquas gentes alias motas esse ad spem novandi res, Dimallumque oppugnari. <span class="">section 4</span> eo se verterant Romani ab Aetolorum, quo missi erant, auxilio, irati, quod sine auctoritate sua adversus foedus cum rege pacem fecissent. <span class="">section 5</span> ea cum audisset Philippus, ne qui motus maior in finitimis gentibus populisque oreretur, magnis itineribus Apolloniam contendit, quo Sempronius se receperat, misso Laetorio legato cum parte copiarum et quindecim navibus in Aetoliam ad visendas res pacemque, si posset, turbandam. <span class="">section 6</span> Philippus agros Apolloniatium vastavit et ad urbem admotis copiis potestatem pugnae Romano fecit; <span class="">section 7</span> quem postquam quietum muros tantummodo tueri vidit, nec satis fidens viribus, ut urbem oppugnaret, et cum Romanis quoque, sicut cum Aetolis, cupiens pacem, si posset, si minus, indutias facere, nihil ultra inritatis novo certamine odiis in regnum * se recepit. <span class="">section 8</span> per idem tempus taedio diutini belli Epirotae temptata prius Romanorum voluntate legatos de pace communi ad Philippum misere, <span class="">section 9</span> satis confidere conventuram eam adfirmantes, si ad conloquium cum P. Sempronio imperatore Romano venisset. <span class="">section 10</span> facile impetratum—neque enim ne ipsius quidem regis abhorrebat animus—, ut in Epirum transiret. <span class="">section 11</span> Phoenice urbs est Epiri; ibi prius conlocutus rex cum Aeropo et Derda et Philippo Epirotarum praetoribus, postea cum P. Sempronio congreditur. <span class="">section 12</span> adfuit conloquio Amynander Athamanum rex et magistratus alii Epirotarum et Acarnanum. primus Philippus praetor verba fecit <span class="pagebreak" id="index.xml-pb-d30e721">[Page p.501]</span> et petit simul ab rege et ab imperatore Romano, ut finem belli facerent darentque <span class="corr">[eam]</span> Epirotis veniam. <span class="">section 13</span> P. Sempronius condiciones pacis dixit ut Parthini et Dimallum et Bargullum et Eugenium Romanorum essent, Atintania, si missis Romam legatis ab senatu impetrasset, ut Macedoniae accederet. <span class="">section 14</span> in has condiciones cum pax conveniret, ab rege foederi adscripti Prusia Bithyniae rex, Achaei, Boeoti, Thessali, Acarnanes, Epirotae, ab Romanis Ilienses, Attalus rex, Pleuratus, Nabis Lacedaemoniorum tyrannus, Elei, Messenii, Athenienses. <span class="">section 15</span> haec conscripta consignataque sunt, et in duos menses indutiae factae, <span class="corr">[donec]</span> Romam mitterentur legati, ut populus in has condiciones pacem iuberet. <span class="">section 16</span> iusseruntque omnes tribus, quia verso in Africam bello omnibus aliis in praesentia levari bellis volebant. P. Sempronius pace facta ad consulatum Romam decessit.</p><p><span class="">chapter 13</span> <span class="">section 1</span> M. Cornelio P. Sempronio consulibus — quintus decimus is annus belli Punici erat—provinciae Cornelio Etruria cum vetere exercitu, Sempronio Bruttii, ut novas scriberet legiones, decretae. <span class="">section 2</span> praetoribus M. Marcio urbana L. Scribonio Liboni peregrina et eidem Gallia, M. Pomponio Mathoni Sicilia, Ti. Claudio Neroni Sardinia evenit. <span class="">section 3</span> P. Scipioni cum eo exercitu, cum ea classe, quam habebat, prorogatum in annum imperium est; item P. Licinio, ut Bruttios duabus legionibus obtineret, quoad eum in provincia cum imperio morari consuli e re publica visum esset; <span class="">section 4</span> et M. Livio et Sp. Lucretio cum binis legionibus, <span class="">section 5</span> quibus adversus Magonem Galliae praesidio fuissent, prorogatum imperium est, et Cn. Octavio, ut cum Sardiniam legionemque Ti. Claudio tradidisset, ipse navibus longis quadraginta maritimam oram, quibus finibus senatus censuisset, tutaretur. <span class="">section 6</span> M. Pomponio praetori in Sicilia Cannensis exercitus, duae legiones decretae; T. Quinctius Tarentum, C. Hostilius Tubulus Capuam pro praetoribus, sicut <span class="pagebreak" id="index.xml-pb-d30e761">[Page p.502]</span> priore anno, cum vetere uterque praesidio obtinerent. <span class="">section 7</span> de Hispaniae imperio quos in <span class="corr">[eam]</span> provinciam duos pro consulibus mitti placeret, latum ad populum est. omnes tribus eosdem, L. Cornelium Lentulum et L. Manlium Acidinum, pro consulibus, sicut priore anno tenuissent, obtinere eas provincias iusserunt. <span class="">section 8</span> consules dilectum habere instituerunt et ad novas scribendas in Bruttios legiones et in ceterorum—ita enim iussi ab senatu erant—exercituum supplementum.</p><p><span class="">chapter 14</span> <span class="">section 1</span> quamquam nondum aperte Africa provincia decreta erat, occultantibus id, credo, patribus, ne praesciscerent Carthaginienses, tamen in eam spem erecta civitas erat, in Africa eo anno bellatum iri finemque bello Punico adesse. <span class="">section 2</span> impleverat ea res superstitionum animos, pronique et ad nuntianda et ad credenda prodigia erant. <span class="">section 3</span> eo plura vulgabantur: duos soles visos, et nocte interluxisse, et facem Setiae ab ortu solis ad occidentem porrigi visam; Tarracinae portam, Anagniae et portam et multis locis murum de caelo tactum; in aede Iunonis Sospitae Lanuvi cum horrendo fragore strepitum editum. <span class="">section 4</span> eorum procurandorum causa diem unum supplicatio fuit; et novendiale sacrum, quod de caelo lapidatum esset, factum. eo accessit consultatio de matre Idaea accipienda, <span class="">section 5</span> quam praeterquam quod M. Valerius, unus ex legatis, praegressus actutum in Italia fore nuntiaverat, recens nuntius aderat Tarracinae iam esse. <span class="">section 6</span> haud parvae rei iudicium senatum tenebat, qui vir optimus in civitate esset; <span class="">section 7</span> veram certe victoriam eius rei sibi quisque mallet quam ulla imperia honoresve suffragio seu patrum seu plebis delatos. <span class="">section 8</span> P. Scipionem Cn. f. eius, qui in Hispania ceciderat, adulescentem nondum quaestorium, iudicaverunt in tota civitate virum bonorum optimum esse. <span class="">section 9</span> id quibus virtutibus inducti ita iudicarint, sicut traditum a proximis memoriae temporum illorum scriptoribus libens posteris traderem, ita meas <span class="corr">[opiniones]</span> coniectando rem vetustate obrutam non <span class="pagebreak" id="index.xml-pb-d30e803">[Page p.503]</span> interponam. <span class="">section 10</span> P. Cornelius cum omnibus matronis Ostiam obviam ire deae iussus, isque <span class="corr">[eam]</span> de nave accipere et in terram elatam tradere ferendam matronis. <span class="">section 11</span> postquam navis ad ostium amnis Tiberini accessit, sicut erat iussus, in salum nave evectus ab sacerdotibus deam accepit extulitque in terram. <span class="">section 12</span> matronae primores civitatis, inter quas unius Claudiae Quintae insigne est nomen, accepere; cui dubia, ut traditur, antea fama clariorem ad posteros tam religioso ministerio pudicitiam fecit. <span class="">section 13</span> eae per manus succedentes deinde aliae aliis, omni obviam effusa civitate, turibulis ante ianuas positis, qua praeferebatur, atque accenso ture, precantes, ut volens propitiaque urbem Romanam iniret, in aedem Victoriae, quae est in Palatio, pertulere deam pr. <span class="">section 14</span> non. Apr., isque dies festus fuit. populus frequens dona deae in Palatium tulit, lectisterniumque et ludi fuere, Megalensia appellata.</p><p><span class="">chapter 15</span> <span class="">section 1</span> cum de supplemento legionum, quae in provinciis erant, ageretur, tempus esse a quibusdam senatoribus subiectum est, quae dubiis in rebus utcumque tolerata essent, ea dempto iam tandem deum benignitate metu non ultra pati. <span class="">section 2</span> erectis expectatione patribus subiecerunt colonias Latinas duodecim, quae Q. Fabio et Q. Fulvio consulibus abnuissent milites dare, <span class="">section 3</span> eas annum iam ferme sextum vacationem militiae quasi honoris et beneficii causa habere, cum interim boni oboedientesque <span class="corr">[socii]</span> pro fide atque obsequio in populum Romanum continuis omnium annorum dilectibus exhausti essent. <span class="">section 4</span> sub hanc vocem non memoria magis patribus renovata rei prope iam oblitteratae, quam ira irritata est. <span class="">section 5</span> itaque nihil prius referre consules passi decreverunt, ut consules magistratus denosque principes Nepete, Sutrio, Ardea, Calibus, Alba, Carseolis, Sora, Suessa, Setia, Circeis, Narnia, Interamna—hae namque coloniae in ea causa erant — Romam excirent; <span class="">section 6</span> iis imperarent, quantum quaeque earum coloniarum militum <span class="corr">[plurimum]</span> dedisset <span class="pagebreak" id="index.xml-pb-d30e851">[Page p.504]</span> populo Romano, ex quo hostes in Italia essent, duplicatum eius summae numerum peditum daret et equites centenos vicenos; <span class="">section 7</span> si qua eum numerum equitum explere non posset, pro equite uno tres pedites liceret dare; pedites equitesque quam locupletissimi legerentur mitterenturque, ubicumque extra Italiam supplemento opus esset; <span class="">section 8</span> si qui ex iis recusarent, retineri eius coloniae magistratus legatosque placere, neque, si postularent, senatum dari, priusquam imperata fecissent; <span class="">section 9</span> stipendium praeterea iis coloniis in milia aeris asses singulos imperari exigique quotannis, censumque in iis coloniis agi ex formula ab Romanis censoribus data— <span class="">section 10</span> dari autem placere eandem quam populo Romano—deferrique Romam ab iuratis censoribus coloniarum, priusquam magistratu abirent. <span class="">section 11</span> ex hoc senatus consulto accitis Romam magistratibus primoribusque earum coloniarum consules cum milites stipendiumque imperassent, alii aliis magis recusare ac reclamare; <span class="">section 12</span> negare tantum militum effici posse; vix, si simplum ex formula imperetur, enisuros; orare atque obsecrare, ut sibi senatum adire ac deprecari liceret. <span class="">section 13</span> nihil se, quare perire merito deberent, admisisse; sed si pereundum etiam foret, neque suum delictum neque iram populi Romani, ut plus militum darent, quam haberent, posse efficere. <span class="">section 14</span> consules obstinati legatos manere Romae iubent, magistratus ire domos ad dilectus habendos: nisi summa militum, quae imperata esset, Romam adducta, neminem iis senatum daturum. <span class="">section 15</span> ita praecisa spe senatum adeundi deprecandique dilectus in iis duodecim coloniis, per longam vacationem numero iuniorum aucto, <span class="corr">[haud]</span> difficulter est perfectus. <span class="">chapter 16</span> <span class="">section 1</span> altera item res, prope aeque longo neglecta silentio, relata a M. Valerio Laevino est, qui privatis conlatas pecunias se ac M. Claudio consulibus reddi tandem aequum esse dixit; <span class="">section 2</span> nec mirari quemquam debere in publica obligata fide suam praecipuam curam <span class="pagebreak" id="index.xml-pb-d30e886">[Page p.505]</span> esse; nam praeterquam quod aliquid proprie ad consulem eius anni, quo conlatae pecuniae essent, pertineret, etiam se auctorem ita conferendi fuisse inopi aerario <span class="corr">[nec]</span> plebe ad tributum sufficiente. <span class="">section 3</span> grata ea patribus admonitio fuit, iussisque referre consulibus decreverunt, ut tribus pensionibus ea pecunia solveretur; primam praesentem ii, qui tum essent, duas tertii et quinti consules numerarent.</p><p><span class="">section 4</span> omnes deinde alias curas una occupavit postquam Locrensium clades, quae ignoratae ad eam diem fuerant, legatorum adventu vulgatae sunt. <span class="">section 5</span> nec tam Plemini scelus quam Scipionis in eo aut ambitio aut neglegentia iras hominum inritavit. <span class="">section 6</span> decem legati Locrensium, obsiti squalore et sordibus, in comitio sedentibus consulibus velamenta supplicum, ramos oleae, ut Graecis mos est, porgentes, ante tribunal cum flebili vociferatione humi procubuerunt. <span class="">section 7</span> quaerentibus consulibus Locrenses se dixerunt esse, ea passos a Q. Pleminio legato Romanisque militibus, quae pati ne Carthaginienses quidem velit populus Romanus; orare, uti sibi patres adeundi deplorandique aerumnas suas potestatem facerent.</p><p><span class="">chapter 17</span> <span class="">section 1</span> senatu dato maximus natu ex iis: ,,scio, quanti aestimentur nostrae apud vos querellae, patres conscripti, plurimum in eo momenti esse, si probe sciatis, et quo modo proditi Locri Hannibali sint et quo modo pulso Hannibalis praesidio restituti in dicionem vestram; <span class="">section 2</span> quippe si et culpa defectionis procul a publico consilio absit, et reditum in vestram dicionem appareat non voluntate solum, sed ope etiam ac virtute nostra, magis indignemini bonis ac fidelibus sociis tam indignas iniurias ab legato vestro militibusque fieri. <span class="">section 3</span> sed ego causam utriusque defectionis nostrae in aliud tempus differendam arbitror esse duarum rerum gratia, <span class="">section 4</span> unius, ut coram P. Scipione, qui Locros recepit <span class="italics">et</span> omnium nobis recte perperamque factorum est testis, agatur; alterius, quod, qualescumque sumus, <span class="pagebreak" id="index.xml-pb-d30e922">[Page p.506]</span> tamen ea, quae passi sumus, pati non debuimus. <span class="">section 5</span> non possumus dissimulare, patres conscripti, nos, cum praesidium Punicum in arce nostra haberemus, multa foeda et indigna et a praefecto praesidii Hamilcare et ab Numidis Afrisque passos esse; sed quid illa sunt conlata cum iis, quae hodie <span class="corr">[patimur?]</span> <span class="">section 6</span> cum bona venia, quaeso, audiatis, patres conscripti, id, quod invitus dicam. in discrimine est nunc humanum omne genus, utrum vos an Carthaginienses principes orbis <span class="corr">[terrarum]</span> videat. <span class="">section 7</span> si ex iis, quae Locrenses aut ab illis passi sumus aut a vestro praesidio nunc cum maxime patimur, aestimandum Romanum ac Punicum imperium sit, nemo non illos sibi quam vos dominos praeoptet. <span class="">section 8</span> et tamen videte quem ad modum in vos Locrenses animati sint. cum a Carthaginiensibus iniurias tanto minores acciperemus, ad vestrum imperatorem confugimus; cum a vestro praesidio plus quam hostilia patiamur, nusquam alio quam ad vos querellas detulimus. <span class="">section 9</span> aut vos respicietis perditas res nostras, patres conscripti, aut ne ab diis quidem immortalibus, quod precemur, quicquam superest. <span class="">section 10</span> Q. Pleminius legatus missus est cum praesidio ad recipiendos a Carthaginiensibus Locros et cum eodem ibi relictus est praesidio. <span class="">section 11</span> in hoc legato vestro—dant enim animum ad loquendum libere ultimae miseriae—nec hominis quicquam est, patres conscripti, praeter figuram et speciem neque Romani civis praeter habitum vestitumque et sonum Latinae linguae: <span class="">section 12</span> pestis ac belua inmanis, quales fretum quondam, quo ab Sicilia dividimur, ad perniciem navigantium circumsedisse fabulae ferunt. ac si scelus libidinemque <span class="">section 13</span> et avaritiam solus ipse exercere in socios vestros satis haberet, unam profundam quidem voraginem tamen patientia nostra expleremus; nunc omnes centuriones militesque vestros— <span class="">section 14</span> adeo in promiscuo licentiam atque improbitatem esse voluit — Pleminios fecit; <span class="">section 15</span> omnes rapiunt, spoliant, verberant, vulnerant, occidunt, constuprant matronas, virgines, <span class="pagebreak" id="index.xml-pb-d30e960">[Page p.507]</span> ingenuos raptos ex <span class="corr">[complexu]</span> parentium; <span class="">section 16</span> cotidie capitur urbs nostra, cotidie diripitur; dies noctesque omnia passim mulierum puerorumque, qui rapiuntur atque asportantur, ploratibus sonant. <span class="">section 17</span> miretur, qui sciat, quo modo aut nos ad patiendum sufficiamus, aut illos, qui faciunt, nondum tantarum iniuriarum satietas ceperit. neque ego exsequi possum nec vobis operae est audire, singuli quae passi sumus; communiter omnia amplectar. <span class="">section 18</span> nego domum ullam Locris, nego quemquam hominem expertem iniuriae esse, nego ullum genus sceleris, lubidinis, avaritiae superesse, quod in ullo, qui pati potuerit, praetermissum sit. <span class="">section 19</span> vix ratio iniri potest, uter casus civitati sit detestabilior, cum hostes bello urbem cepere, an cum exitiabilis tyrannus vi atque armis oppressit. <span class="">section 20</span> omnia, quae captae urbes patiuntur, passi sumus et cum maxime patimur, patres conscripti; omnia, quae crudelissimi atque inportunissimi tyranni scelera in oppressos cives edunt, Pleminius in nos liberosque nostros et coniuges edidit. <span class="">chapter 18</span> <span class="">section 1</span> unum est, de quo nominatim et nos queri religio infixa animis cogat et vos audire et exsolvere rem publicam vestram religione, si ita vobis videbitur, velimus, patres conscripti. <span class="">section 2</span> vidimus enim, cum quanta caerimonia non vestros solum colatis deos, sed etiam externos accipiatis. <span class="">section 3</span> fanum est apud nos Proserpinae, de cuius sanctitate templi credo aliquam famam ad vos pervenisse Pyrrhi bello, <span class="">section 4</span> qui, cum ex Sicilia rediens Locros classe praeterveheretur, inter alia foeda, quae propter fidem erga vos in civitatem nostram facinora edidit, thensauros quoque Proserpinae intactos ad eam diem spoliavit; atque ita, pecunia in naves inposita, ipse terra est profectus. <span class="">section 5</span> quid ergo evenit, patres conscripti? <span class="">section 6</span> classis postero die foedissima tempestate lacerata, omnesque naves, quae sacram pecuniam habuerunt, in litora nostra eiectae sunt. qua tanta clade edoctus tandem deos esse superbissimus rex pecuniam omnem conquisitam in thensauros Proserpinae <span class="pagebreak" id="index.xml-pb-d30e994">[Page p.508]</span> referri iussit. nec tamen illi umquam postea prosperi quicquam evenit, pulsusque Italia ignobili atque inhonesta morte temere nocte ingressus Argos occubuit. <span class="">section 7</span> haec cum audisset legatus vester tribunique militum et mille alia, quae non augendae religionis causa, sed praesenti deae numine saepe conperta nobis maioribusque nostris referebantur, <span class="">section 8</span> ausi sunt nihilo minus sacrilegas admovere manus intactis illis thensauris et nefanda praeda se ipsos ac domos contaminare suas et milites vestros. <span class="">section 9</span> quibus, per vos fidem vestram, patres conscripti, priusquam eorum scelus expietis, neque in Italia neque in Africa <span class="corr">[quicquam]</span> rei gesseritis, ne, quod piaculi commiserunt, non suo solum sanguine sed etiam publica clade luant. <span class="">section 10</span> quamquam ne nunc quidem, patres conscripti, aut in ducibus aut in militibus vestris cessat ira deae: aliquotiens iam inter se signis conlatis concucurrerunt; dux <span class="corr">[alterius]</span> partis Pleminius, alterius duo tribuni militum erant. non acrius cum Carthaginiensibus quam inter se ipsi ferro dimicaverunt, <span class="">section 11</span> praebuissentque occasionem furore suo Locros recipiendi Hannibali, nisi accitus ab nobis Scipio intervenisset. <span class="">section 12</span> at hercule milites contactos sacrilegio furor agitat; in ducibus ipsis puniendis nullum deae numen apparuit. <span class="">section 13</span> immo ibi praesens maxime fuit: virgis caesi tribuni ab legato sunt; legatus deinde insidiis tribunorum interceptus, praeterquam quod toto corpore laceratus, naso quoque auribusque decisis exsanguis est relictus; <span class="">section 14</span> recreatus dein legatus ex vulneribus tribunos militum in vincla coniectos, dein verberatos servilibusque omnibus suppliciis cruciatos occidit, mortuos deinde prohibuit sepeliri. <span class="">section 15</span> has dea poenas a templi sui spoliatoribus habet nec ante desinet omnibus eos agitare furiis, quam reposita sacra pecunia in thensauris fuerit. <span class="">section 16</span> maiores quondam nostri gravi Crotoniensium bello, quia extra urbem templum est, transferre in urbem eam pecuniam voluerunt. noctu audita ex delubro vox est, abstinerent <span class="pagebreak" id="index.xml-pb-d30e1031">[Page p.509]</span> manus: <span class="">section 17</span> deam sua templa defensuram. quia movendi inde thensauros religio incussa erat, muro circumdare templum voluerunt. ad aliquantum iam altitudinis excitata erant moenia, cum subito conlapsa ruina sunt. <span class="">section 18</span> sed et nunc et tunc et saepe alias dea suam sedem suumque templum aut tutata est aut a violatoribus gravia piacula exegit; nostras iniurias nec potest nec possit alius ulcisci quam vos, patres conscripti; <span class="">section 19</span> ad vos vestramque fidem supplices confugimus. nihil nostra interest, utrum sub illo legato, sub illo praesidio Locros esse sinatis, an irato Hannibali et Poenis ad supplicium dedatis. non postulamus, ut extemplo nobis, ut de absente, ut indicta causa credatis; <span class="">section 20</span> veniat, coram ipse audiat, ipse diluat. si quicquam sceleris, quod homo in homines edere potest, in nos praetermisit, non recusamus, quin et nos omnia eadem iterum, si pati possumus, patiamur, et ille omni divino humanoque liberetur scelere."</p><p><span class="">chapter 19</span> <span class="">section 1</span> haec cum ab legatis dicta essent, quaesissetque ab iis Q. Fabius, detulissentne eas querellas ad P. Scipionem, responderunt missos legatos esse, sed eum belli apparatu occupatum esse et in Africam aut iam traiecisse aut intra paucos dies traiecturum; et legati gratia quanta esset apud imperatorem, <span class="">section 2</span> expertos esse, cum inter eum et tribunos cognita causa tribunos in vincla coniecerit, legatum aeque sontem aut magis etiam in ea potestate reliquerit. <span class="">section 3</span> iussis excedere templo legatis, non Pleminius modo, sed etiam Scipio principum orationibus lacerari. ante omnes Q. Fabius natum eum ad conrumpendam disciplinam militarem arguere; <span class="">section 4</span> sic et in Hispania plus prope per seditionem militum quam bello amissum. externo et regio more et indulgere licentiae militum et saevire in eos. <span class="">section 5</span> sententiam deinde aeque trucem orationi adiecit: Pleminium legatum vinctum Romam deportari placere et ex vinculis causam dicere ac, si vera forent, quae Locrenses quererentur, in carcere necari bonaque <span class="pagebreak" id="index.xml-pb-d30e1056">[Page p.510]</span> eius publicari; <span class="">section 6</span> P. Scipionem, quod de provincia decessisset iniussu senatus, revocari, agique cum tribunis plebis, ut de imperio eius abrogando ferrent ad populum; <span class="">section 7</span> Locrensibus coram senatum respondere, quas iniurias sibi factas quererentur, eas neque senatum neque populum <span class="italics">Romanum</span> factas velle, viros bonos sociosque et amicos eos appellari, liberos, coniuges quaeque alia erepta essent, restitui; pecuniam, quanta ex thensauris Proserpinae sublata esset, conquiri, duplamque pecuniam in thensauros reponi, <span class="">section 8</span> et sacrum piaculare fieri, ita ut prius ad conlegium pontificum referretur, quod sacri thensauri moti violati essent, quae piacula, quibus deis, quibus hostiis fieri placeret; milites, <span class="">section 9</span> qui Locris essent, omnes in Siciliam transportari; quattuor cohortes sociorum Latini nominis in praesidium Locros adduci. <span class="">section 10</span> perrogari eo die sententiae accensis studiis pro Scipione et adversus Scipionem non potuere. <span class="">section 11</span> praeter Plemini facinus Locrensiumque cladem ipsius etiam imperatoris non Romanus modo sed ne militaris quidem cultus iactabatur: <span class="">section 12</span> cum pallio crepidisque inambulare in gymnasio, libellis eum palaestraeque operam dare; aeque segniter molliterque cohortem totam Syracusarum amoenitate frui; Carthaginem atque Hannibalem excidisse de memoria; <span class="">section 13</span> exercitum omnem licentia corruptum, qualis Sucrone in Hispania fuerit, qualis nunc Locris, sociis magis quam hosti metuendum.</p><p><span class="">chapter 20</span> <span class="">section 1</span> haec quamquam partim vera partim mixta eoque similia veris iactabantur, tamen vicit Q. Metelli sententia, qui de ceteris Maximo adsensus de Scipionis causa dissensit: <span class="">section 2</span> qui enim convenire, quem modo civitas iuvenem admodum unum recuperandae Hispaniae delegerit ducem, quem recepta ab hostibus Hispania ad imponendum Punico bello finem creaverit consulem, spe destinaverit Hannibalem ex Italia detracturum, <span class="">section 3</span> Africam subacturum, eum repente, tamquam Q. Pleminium, indicta causa prope damnatum, ex provincia <span class="pagebreak" id="index.xml-pb-d30e1089">[Page p.511]</span> revocari, cum ea, quae in se nefarie facta Locrenses quererentur, ne praesente quidem Scipione facta dicerent, neque aliud quam patientia aut pudor, quod legato pepercisset, insimulari posset? <span class="">section 4</span> sibi placere M. Pomponium praetorem, cui Sicilia provincia sorti evenisset, triduo proximo in provinciam proficisci; consules decem legatos, quos iis videretur, ex senatu legere, quos cum praetore mitterent, et duos tribunos plebei atque aedilem; <span class="">section 5</span> cum eo consilio praetorem cognoscere; si ea, quae Locrenses facta quererentur, iussu aut voluntate P. Scipionis facta essent, ut eum de provincia decedere iuberent; <span class="">section 6</span> si P. Scipio iam in Africam traiecisset, tribuni plebis atque aedilis cum duobus legatis, quos maxime idoneos praetor censuisset, in Africam proficiscerentur, tribuni atque aedilis, <span class="">section 7</span> qui reducerent inde Scipionem, legati, qui exercitui praeessent, donec novus imperator ad eum exercitum venisset; <span class="">section 8</span> si M. Pomponius et decem legati comperissent neque iussu neque voluntate P. Scipionis ea facta esse, ut ad exercitum Scipio maneret bellumque, ut proposuisset, gereret. <span class="">section 9</span> hoc facto senatus consulto cum tribunis plebis actum est, aut conpararent inter se aut sorte legerent, qui duo cum praetore ac legatis irent; <span class="">section 10</span> ad conlegium pontificum relatum est de expiandis, quae Locris in templo Proserpinae tacta ac violata elataque inde essent. <span class="">section 11</span> tribuni plebis cum praetore et decem legatis profecti M. Claudius Marcellus et M. Cincius Alimentus; aedilis plebis datus est, quem, si aut in Sicilia praetori dicto audiens non esset Scipio <span class="corr">[aut]</span> iam in Africam traiecisset, prendere tribuni iuberent, ac iure sacrosanctae potestatis reducerent. prius Locros ire quam Messanam consilium erat.</p><p><span class="">chapter 21</span> <span class="">section 1</span> ceterum duplex fama est, quod ad Pleminium attinet. alii, auditis, quae Romae acta essent, in exilium Neapolim euntem forte in Q. Metellum, unum ex legatis, incidisse et ab eo Regium vi retractum tradunt; <span class="">section 2</span> alii ab ipso Scipione legatum cum triginta <span class="pagebreak" id="index.xml-pb-d30e1123">[Page p.512]</span> nobilissimis equitum missum, qui Pleminium in catenas et cum eo seditionis principes conicerent. <span class="">section 3</span> ii omnes, seu ante Scipionis seu tum praetoris iussu, traditi in custodiam Reginis sunt. <span class="">section 4</span> praetor legatique Locros profecti primam, sicuti mandatum erat, religionis <span class="corr">[curam]</span> habuere: omnem enim sacram pecuniam, quaeque apud Pleminium quaeque apud milites erat, conquisitam, cum ea, quam ipsi secum attulerant, in thensauris reposuerunt ac piaculare sacrum fecerunt. <span class="">section 5</span> tum vocatos ad contionem milites praetor signa extra urbem efferre iubet castraque in campo locat cum gravi edicto, si quis miles aut in urbe restitisset <span class="corr">[aut]</span> secum extulisset quod suum non esset; Locrensibus se permittere, ut, quod sui quisque cognosset, prenderet, si quid non compareret, repeteret. <span class="">section 6</span> ante omnia libera corpora placere sine mora Locrensibus restitui; non levi defuncturum poena, qui non restituisset. <span class="">section 7</span> Locrensium deinde contionem habuit atque iis libertatem legesque suas populum Romanum senatumque restituere dixit; si qui Pleminium aliumve quem accusare vellet, Regium se sequeretur; <span class="">section 8</span> si de P. Scipione publice queri vellent ea, quae Locris nefarie in deos hominesque facta essent, iussu aut voluntate P. Scipionis facta esse, legatos mitterent Messanam; ibi se cum consilio cogniturum. <span class="">section 9</span> Locrenses praetori legatisque et senatui ac populo Romano gratias egerunt; se ad Pleminium accusandum ituros; <span class="">section 10</span> Scipionem, quamquam parum iniuriis civitatis suae doluerit, eum esse virum, quem amicum sibi quam inimicum malint esse; pro certo se habere neque iussu neque voluntate P. Scipionis tot tam nefanda commissa; <span class="">section 11</span> sed aut Pleminio nimium, sibi parum creditum, aut natura insitum quibusdam esse, ut magis peccari nolint, quam satis animi ad vindicanda peccata habeant. et praetori et consilio <span class="corr">[haud]</span> mediocre onus demptum erat de Scipione cognoscendi; <span class="">section 12</span> Pleminium et ad duo et triginta homines cum eo damnaverunt atque in catenis <span class="pagebreak" id="index.xml-pb-d30e1166">[Page p.513]</span> Romam miserunt. <span class="">section 13</span> ipsi ad Scipionem profecti sunt, ut ea quoque, quae vulgata sermonibus erant de cultu ac desidia imperatoris solutaque disciplina militiae, comperta oculis referrent Romam.</p><p><span class="">chapter 22</span> <span class="">section 1</span> Venientibus iis Syracusas Scipio res, non verba ad purgandum sese paravit. exercitum omnem eo convenire, classem expediri iussit, tamquam dimicandum eo die terra marique cum Carthaginiensibus esset. <span class="">section 2</span> quo die venerunt hospitio comiter acceptis, postero die terrestrem navalemque exercitum, non instructos modo, sed hos decurrentes, classem in portu simulacrum et ipsam edentem navalis pugnae, ostendit; <span class="">section 3</span> tum circa armamentaria et horrea bellique alium apparatum visendum praetor legatique ducti; <span class="">section 4</span> tantaque admiratio singularum universarumnque rerum incussa, ut satis crederent aut illo duce atque exercitu vinci Carthaginiensem populum aut nullo alio posse, <span class="">section 5</span> iuberentque, quod di bene verterent, traicere et spei conceptae, quo die <span class="corr">[illum]</span> omnes centuriae priorem consulem dixissent, primo quoque tempore compotem populum Romanum facere; <span class="">section 6</span> adeoque laetis inde animis profecti sunt, tamquam victoriam, non belli magnificum apparatum nuntiaturi Romam essent.</p><p><span class="">section 7</span> Pleminius quique in eadem causa erant postquam Romam est ventum, extemplo in carcerem conditi. ac primo producti ad populum ab tribunis apud praeoccupatos Locrensium clade animos nullum misericordiae locum habuerunt; <span class="">section 8</span> postea cum saepius producerentur, iam senescente invidia molliebantur irae, et ipsa deformitas Plemini memoriaque absentis Scipionis favorem ad vulgum conciliabat. <span class="">section 9</span> mortuus tamen prius in vinclis est, quam iudicium de eo populi perficeretur. <span class="">section 10</span> hunc Pleminium Clodius Licinus in libro tertio rerum Romanarum refert ludis votivis, quos Romae Africanus iterum consul faciebat, conatum per quosdam, quos pretio corruperat, aliquot locis urbem incendere, ut effringendi carceris fugiendique haberet <span class="pagebreak" id="index.xml-pb-d30e1203">[Page p.514]</span> occasionem; patefacto dein scelere delegatum in Tullianum ex senatus consulto. <span class="">section 11</span> de Scipione nusquam nisi in senatu actum, ubi omnes legatique et tribuni, classem, exercitum ducemque verbis extollentes, effecerunt, ut senatus censeret primo quoque tempore in Africam traiciendum Scipionique permitteretur, <span class="">section 12</span> ut ex iis exercitibus, qui in Sicilia essent, ipse eligeret, quos in Africam secum traiceret, quos provinciae relinqueret praesidio.</p><p><span class="">chapter 23</span> <span class="">section 1</span> dum haec apud Romanos geruntur, Carthaginienses quoque, cum speculis per omnia promunturia positis percunctantes paventesque ad singulos nuntios sollicitam hiemem egissent, <span class="">section 2</span> haud parvum et ipsi tuendae Africae momentum adiecerunt societatem Syphacis regis, cuius maxime fiducia traiecturum in Africam Romanum crediderant. <span class="">section 3</span> erat Hasdrubali Gisgonis filio non hospitium modo cum rege, de quo ante dictum est, cum ex Hispania forte in idem tempus Scipio atque Hasdrubal convenerunt, sed mentio quoque inchoata adfinitatis, ut rex duceret filiam Hasdrubalis. <span class="">section 4</span> ad eam rem consummandam tempusque nuptiis statuendum—iam enim nubilis erat virgo — profectus Hasdrubal ut accensum cupiditate—et sunt ante omnes barbaros Numidae effusi in Venerem — sensit, virginem a Carthagine arcessit maturatque nuptias; <span class="">section 5</span> et inter aliam gratulationem, ut publicum quoque foedus privato adiceretur, societas inter populum Carthaginiensium regemque, data ultro citroque fide eosdem amicos inimicosque habituros, iure iurando adfirmatur. <span class="">section 6</span> ceterum Hasdrubal, memor et cum Scipione initae regi societatis et quam vana et mutabilia barbarorum ingenia essent, veritus, ne, si traiecisset in Africam Scipio, parvum vinculum eae nuptiae essent, <span class="">section 7</span> dum accensum recenti amore Numidam habet, perpellit blanditiis quoque puellae adhibitis, ut legatos in Siciliam ad Scipionem mittat, per quos moneat eum, ne prioribus suis promissis fretus in Africam <span class="pagebreak" id="index.xml-pb-d30e1229">[Page p.515]</span> traiciat: <span class="">section 8</span> se et nuptiis civis Carthaginiensis, filiae Hasdrubalis, quem viderit apud se in hospitio, et publico etiam foedere cum populo Carthaginiensi iunctum optare primum, <span class="">section 9</span> ut procul ab Africa, sicut adhuc fecerint, bellum Romani cum Carthaginiensibus gerant, ne sibi interesse certaminibus eorum armaque aut haec aut illa, abnuentem alteram societatem, sequi necesse sit; <span class="">section 10</span> si non abstineat Africa Scipio et Carthagini exercitum admoveat, sibi necessarium fore et pro terra Africa, in qua et ipse sit genitus, et pro patria coniugis suae proque parente ac penatibus dimicare.</p><p><span class="">chapter 24</span> <span class="">section 1</span> cum iis mandatis ab rege legati ad Scipionem missi Syracusis eum convenerunt. <span class="">section 2</span> Scipio quamquam magno momento rerum in Africa gerendarum magnaque spe destitutus erat, <span class="">section 3</span> legatis propere, priusquam res vulgaretur, remissis in Africam litteras dat ad regem, quibus etiam atque etiam monet eum, ne iura hospitii secum neu cum populo Romano initae societatis neu fas, fidem, dexteras, deos testes atque arbitros conventorum fallat. <span class="">section 4</span> ceterum quando neque celari adventus Numidarum poterat—vagati enim in urbe obversatique praetorio erant—et, si sileretur, quid petentes venissent, periculum erat, ne vera eo ipso, quod celarentur, sua sponte magis emanarent, timorque in exercitum incideret, ne simul cum rege et Carthaginiensibus foret bellandum, avertit a vero falsis praeoccupando mentes hominum <span class="">section 5</span> et vocatis ad contionem militibus non ultra esse cunctandum ait; instare, ut in Africam quam primum traiciat, socios reges; Masinissam prius ipsum ad C. Laelium venisse querentem, quod cunctando tempus tereretur; <span class="">section 6</span> nunc Syphacem mittere legatos idem admirantem, quae tam diuturnae morae sit causa, postulantemque, ut aut traiciatur tandem in Africam exercitus aut, si mutata consilia sint, certior fiat, ut et ipse sibi ac regno suo possit consulere. <span class="">section 7</span> itaque satis iam omnibus instructis paratisque, et re iam non ultra recipiente <span class="pagebreak" id="index.xml-pb-d30e1257">[Page p.516]</span> cunctationem in animo sibi esse, Lilybaeum classe traducta eodemque omnibus peditum equitumque copiis contractis, quae prima dies cursum navibus daret, deis bene iuvantibus in Africam traicere. <span class="">section 8</span> litteras ad M. Pomponium mittit, ut, si ei videretur, Lilybaeum veniret, ut communiter consulerent, quas potissimum legiones et quantum militum numerum in Africam traiceret. <span class="">section 9</span> item circum oram omnem maritimam misit, ut naves onerariae <span class="corr">[comprensae]</span> Lilybaeum omnes contraherentur. <span class="">section 10</span> quidquid militum naviumque in Sicilia erat, cum Lilybaeum convenisset, et nec urbs multitudinem hominum neque portus naves caperet, <span class="">section 11</span> tantus omnibus ardor erat in Africam traiciendi, ut non ad bellum duci viderentur, sed ad certa victoriae praemia. praecipue qui superabant ex Cannensi exercitu milites illo, non alio duce credebant navata rei publicae opera finire se militiam ignominiosam posse. <span class="">section 12</span> et Scipio minime id genus militum aspernabatur ut qui neque ad Cannas ignavia eorum cladem acceptam sciret neque ullos aeque veteres milites in exercitu Romano esse, expertosque non variis proeliis modo sed urbibus etiam oppugnandis. <span class="">section 13</span> quinta et sexta Cannenses erant legiones; eas se traiecturum in Africam cum dixisset, singulos milites inspexit, relictisque, quos non idoneos credebat, in locum eorum subiecit, quos secum ex Italia adduxerat, <span class="">section 14</span> supplevitque ita eas legiones, ut singulae sena milia et ducenos pedites, trecenos haberent equites. sociorum item Latini nominis pedites equitesque de exercitu Cannensi legit.</p><p><span class="">chapter 25</span> <span class="">section 1</span> quantum militum in Africam transportatum sit, non parvo numero inter auctores discrepat. <span class="">section 2</span> alibi decem milia peditum duo milia et ducentos equites, alibi sedecim milia peditum, mille et <span class="corr">[sescentos]</span> equites, alibi parte plus dimidia rem auctam, quinque et triginta milia peditum equitumque in naves imposita <span class="italics">invenio.</span> quidam non adiecere numerum, <span class="">section 3</span> inter quos me ipse in re dubia poni malim. Coelius <span class="pagebreak" id="index.xml-pb-d30e1300">[Page p.517]</span> ut abstinet numero, ita ad inmensum multitudinis speciem auget: <span class="">section 4</span> volucres ad <span class="corr">[terram]</span> delapsas clamore <span class="corr">[militum]</span> ait, tantamque multitudinem conscendisse naves, ut nemo mortalium aut in Italia aut in Sicilia relinqui videretur.</p><p><span class="">section 5</span> milites ut naves ordine ac sine tumultu conscenderent, ipse <span class="corr">[eam]</span> sibi curam sumpsit; <span class="">section 6</span> nauticos C. Laelius, qui classis praefectus erat, in navibus, ante conscendere coactos, continuit; commeatus imponendi M. Pomponio praetori cura data: quinque et quadraginta dierum cibaria, e quibus quindecim dierum cocta, imposita. <span class="">section 7</span> ut omnes iam in navibus erant, scaphas circummisit, ut ex omnibus navibus gubernatoresque et magistri navium et bini milites in forum convenirent ad imperia accipienda. <span class="">section 8</span> postquam convenerunt, primum ab iis quaesivit, si aquam hominibus iumentisque in totidem dies, quot frumentum, imposuissent. ubi responderunt aquam dierum quinque <span class="">section 9</span> et quadraginta in navibus esse, tum edixit militibus, ut silentium quieti nautis sine certamine ad ministeria exsequenda bene oboedientes praestarent. <span class="">section 10</span> cum viginti rostratis se ac L. Scipionem ab dextro cornu, ab laevo totidem rostratas et C. Laelium praefectum classis cum M. Porcio Catone—quaestor is tum erat — onerariis futurum praesidio. <span class="">section 11</span> lumina in navibus singula rostratae, bina onerariae haberent; in praetoria nave insigne nocturnum trium luminum fore. <span class="">section 12</span> Emporia ut peterent, gubernatoribus edixit. fertilissimus ager eoque abundans omnium copia rerum est regio, et inbelles, quod plerumque in uberi agro evenit, barbari sunt, priusque, quam ab Carthagine subveniretur, opprimi videbantur posse. <span class="">section 13</span> iis editis imperiis redire ad naves iussi et postero die deis bene iuvantibus signo dato solvere naves.</p><p><span class="">chapter 26</span> <span class="">section 1</span> multae classes Romanae e Sicilia atque ipso illo portu profectae erant; ceterum non eo bello solum—nec id mirum, praedatum enim tantummodo <span class="pagebreak" id="index.xml-pb-d30e1349">[Page p.518]</span> pleraeque classes ierant—, sed ne priore quidem ulla profectio tanti spectaculi fuit; <span class="">section 2</span> quamquam, si magnitudine classes aestimares, et bini consules cum binis exercitibus ante traiecerant et prope totidem rostratae in illis classibus fuerant, quot onerariis Scipio tum traiciebat; <span class="">section 3</span> nam praeter quadraginta longas naves quadringentis ferme onerariis exercitum travexit. <span class="">section 4</span> sed et bellum bello secundum priori ut atrocius Romanis videretur, cum quod in Italia bellabatur, tum ingentes strages tot exercituum simul caesis ducibus effecerant, <span class="">section 5</span> et Scipio dux partim factis fortibus partim suapte fortuna quadam ingenti ad incrementa gloriae celebratus converterat animos, <span class="">section 6</span> simul et mens ipsa traiciendi nulli ante eo bello duci temptata, quod ad Hannibalem detrahendum ex Italia transferendumque et finiendum in Africa bellum se transire vulgaverat. <span class="">section 7</span> concurrerat ad spectaculum in portum omnis turba non habitantium modo Lilybaei, sed legationum omnium ex Sicilia, quae et ad prosequendum Scipionem officii causa convenerant et praetorem provinciae M. Pomponium secutae fuerant; <span class="">section 8</span> ad hoc legiones, quae in Sicilia relinquebantur, ad prosequendos commilitones processerant; nec classis modo prospectantibus e terra, sed terra etiam omnis circa referta turba spectaculo navigantibus erat.</p><p><span class="">chapter 27</span> <span class="">section 1</span> ubi illuxit, Scipio e praetoria nave silentio per praeconem facto ,,divi divaeque", inquit ,qui maria terrasque colitis, vos precor quaesoque, uti quae in meo imperio gesta sunt, <span class="">section 2</span> geruntur postque gerentur, ea mihi, populo plebique Romanae, sociis nominique Latino, qui populi Romani quique meam sectam, imperium auspiciumque terra mari <span class="strikethrough">amnibus</span> que secuntur, bene verruncent, eaque vos omnia bene iuvetis, bonis auctibus auxitis; <span class="">section 3</span> salvos incolumesque victis perduellibus victores, spoliis decorates, praeda onustos triumphantesque mecum domos reduces sistatis; inimicorum hostiumque ulciscendorum copiam <span class="pagebreak" id="index.xml-pb-d30e1380">[Page p.519]</span> faxitis; <span class="">section 4</span> quaeque populus Carthaginiensis in civitatem nostram facere molitus est, ea ut mihi populoque Romano in civitatem Carthaginiensium exempla edendi facultatem detis". <span class="">section 5</span> secundum has preces cruda exta caesa victima, uti mos est, in mare proiecit tubaque signum dedit proficiscendi. <span class="">section 6</span> vento secundo vehementi satis profecti celeriter e conspectu terrae ablati sunt; et a meridie nebula excepit ita, vix ut concursus navium inter se vitarent; lenior ventus in alto factus. noctem insequentem eadem caligo obtinuit; <span class="">section 7</span> sole orto est discussa, et addita vis vento. <span class="">section 8</span> iam terram cernebant. haud ita multo post gubernator Scipioni ait non plus quinque milia passuum Africam abesse, Mercuri promunturium se cernere; si iubeat eo dirigi, iam in portu fore omnem classem. <span class="">section 9</span> Scipio, ut in conspectu terra fuit, precatus deos, uti bono rei publicae suoque Africam videret, dare vela et alium infra navibus accessum petere iubet. <span class="">section 10</span> vento eodem ferebantur; ceterum nebula sub idem ferme tempus, quo pridie, exorta conspectum terrae ademit, et ventus premente nebula cecidit. <span class="">section 11</span> nox deinde incertiora omnia fecit. itaque ancoras, ne aut inter se concurrerent naves aut terrae inferrentur, iecere. <span class="">section 12</span> ubi inluxit, ventus idem coortus nebula disiecta aperuit omnia Africae litora. Scipio, quod esset proximum promunturium, percunctatus cum Pulchri promunturium id vocari audisset, ,placet omen" inquit; <span class="">section 13</span> ,,huc dirigite naves". eo classis decurrit, copiaeque omnes in terram expositae sunt.</p><p>prosperam navigationem sine terrore ac tumultu fuisse permultis Graecis Latinisque auctoribus credidi. <span class="">section 14</span> Coelius unus praeterquam quod non mersas fluctibus naves, ceteros omnes caelestes maritimosque terrores, postremo abreptam tempestate ab Africa classem ad insulam Aegimurum, <span class="">section 15</span> inde aegre correctum cursum exponit, et prope obrutis navibus iniussu imperatoris scaphis, <span class="corr">[haud]</span> secus quam naufragos, milites sine armis cum ingenti tumultu in terram evasisse.</p><div class="pagebreak" id="index.xml-pb-d30e1416">[Page p.520]</div><p><span class="">chapter 28</span> <span class="">section 1</span> expositis copiis Romani castra in proximis tumulis metantur. <span class="">section 2</span> iam non in maritimos modo agros conspectu primum classis, dein tumultu egredientium in terram pavor terrorque pervenerat, sed in ipsas urbes. <span class="">section 3</span> neque enim hominum modo turba mulierum puerorumque agminibus immixta, omnes passim compleverat vias, sed pecora quoque prae se agrestes agebant, ut relinqui subito Africam diceres. <span class="">section 4</span> urbibus vero ipsis maiorem quam quem secum attulerant, terrorem inferebant; praecipue Carthagini prope ut captae tumultus fuit. <span class="">section 5</span> nam post M. Atilium Regulum et L. Manlium consules, annis prope quinquaginta, nullum Romanum exercitum viderant praeter praedatorias classes, quibus escensiones in agros maritimos factae erant, <span class="">section 6</span> raptisque, quae obvia fors fecerat, prius recursum semper ad naves, quam clamor agrestes conciret, fuerat; <span class="">section 7</span> eo maior tum fuga pavorque in urbe fuit. et hercule neque exercitus domi validus neque dux, quem opponerent, erat. Hasdrubal Gisgonis filius genere, fama, divitiis, regia tum etiam adfinitate longe primus civitatis erat; <span class="">section 8</span> sed eum ab ipso illo Scipione aliquot proeliis fusum pulsumque in Hispania meminerant, nec magis ducem duci parem quam tumultuarium exercitum suum Romano exercitui esse. <span class="">section 9</span> itaque, velut si urbem extemplo adgressurus Scipio foret, ita conclamatum ad arma est, portaeque raptim clausae et armati in muris vigiliaeque et stationes dispositae, ac nocte insequenti vigilatum est. <span class="">section 10</span> postero die quingenti equites, speculatum ad mare turbandosque egredientes ex navibus missi, in stationes Romanorum inciderunt. <span class="">section 11</span> iam enim Scipio classe Uticam missa ipse haud ita multum progressus a mari tumulos proximos ceperat; equites et in stationibus locis idoneis posuerat et per agros miserat praedatum. <span class="">chapter 29</span> <span class="">section 1</span> hi cum Carthaginiensi equitatu proelium cum commisissent, paucos in ipso certamine, plerosque fugientes persecuti, in quibus praefectum quoque Hannonem, nobilem <span class="pagebreak" id="index.xml-pb-d30e1449">[Page p.521]</span> iuvenem, occiderunt. <span class="">section 2</span> Scipio non agros modo circa vastavit, sed urbem etiam proximam Afrorum satis opulentam cepit, <span class="">section 3</span> ubi praeter cetera, quae extemplo in naves onerarias imposita missaque in Siciliam erant, octo milia liberorum servorumque capitum sunt capta. <span class="">section 4</span> laetissimus tamen Romanis in principio rerum gerendarum adventus fuit Masinissae; quem quidam cum ducentis <span class="corr">[haud]</span> amplius equitibus, plerique cum duum milium equitatu tradunt venisse. <span class="">section 5</span> ceterum cum longe maximus omnium aetatis suae regum hic fuerit plurimumque rem Romanam iuverit, operae pretium videtur excedere paulum ad enarrandum, quam varia fortuna usus sit in amittendo recuperandoque paterno regno.</p><p><span class="">section 6</span> Militanti pro Carthaginiensibus in Hispania pater ei moritur; Galae nomen erat. regnum ad fratrem regis <span class="corr">[Oezalcem]</span> pergrandem natu—ita mos apud Numidas est—pervenit. <span class="">section 7</span> haud multo post Oezalce quoque mortuo maior ex duobus filiis eius Capussa, puero admodum altero, paternum imperium accepit. <span class="">section 8</span> ceterum cum magis iure gentis quam auctoritate inter suos aut viribus obtineret regnum, extitit quidam Mazaetullus nomine, non alienus sanguine regibus, familiae semper inimicae ac de imperio varia fortuna cum iis, qui tum obtinebant, certantis. <span class="">section 9</span> is concitatis popularibus, apud quos invidia regum magnae auctoritatis erat, castris palam positis descendere regem in aciem ac dimicare de regno coegit. <span class="">section 10</span> in eo proelio Capussa cum multis principum cecidit; gens Maesuliorum omnis in dicionem imperiumque Mazaetulli concessit. <span class="">section 11</span> regio tamen nomine abstinuit contentusque nomine modico tutoris puerum Lacumazen, qui stirpis regiae supererat, regem appellat. <span class="">section 12</span> Carthaginiensem nobilem feminam, sororis filiam Hannibalis, quae proxime Oezalci regi nupta fuerat, matrimonio sibi iungit spe Carthaginiensium societatis <span class="">section 13</span> et cum Syphace hospitium vetustum legatis missis renovat, omnia ea auxilia praeparans adversus Masinissam. <span class="pagebreak" id="index.xml-pb-d30e1491">[Page p.522]</span> <span class="">chapter 30</span> <span class="">section 1</span> et Masinissa, audita morte patrui, dein nece fratris patruelis, ex Hispania in Mauretaniam — Baga ea tempestate rex Maurorum erat—traiecit. <span class="">section 2</span> ab eo supplex intimis precibus auxilium itineri quoniam bello non poterat, quattuor milia Maurorum impetravit. <span class="">section 3</span> cum iis, praemisso nuntio ad paternos suosque amicos, cum ad fines regni pervenisset, quingenti ferme Numidae ad eum convenerunt. <span class="">section 4</span> igitur Mauris inde, sicut convenerat, retro ad regem remissis, quamquam aliquanto minor spe multitudo nec cum qua tantam rem adgredi satis auderet, <span class="">section 5</span> convenerat, ratus agendo ac moliendo vires quoque ad agendum aliquid conlecturum, proficiscenti ad Syphacem Lacumazae regulo ad Thapsum occurrit. <span class="">section 6</span> trepidum agmen cum in urbem refugisset, et urbem Masinissa primo impetu capit et ex regiis alios tradentes se recipit, alios vim parantes occidit; pars maxima cum ipso puero inter tumultum ad Syphacem, quo primum intenderant iter, pervenerunt. <span class="">section 7</span> fama huius modicae rei in principio rerum prospere actae convertit ad Masinissam Numidas, adfluebantque undique ex agris vicisque veteres milites Galae et incitabant iuvenem ad reciperandum paternum regnum. <span class="">section 8</span> numero militum aliquantum Mazaetullus superabat; nam et ipse eum exercitum, quo Capussam vicerat, et ex receptis post caedem regis aliquot habebat, et puer Lacumazes ab Syphace auxilia ingentia adduxerat. <span class="">section 9</span> quindecim milia peditum Mazaetullo, decem milia equitum erant, quibus cum Masinissa nequaquam tantum peditum equitumve habente acie conflixit. vicit tamen et veterum militum virtus et prudentia inter Romana et Punica arma exercitati ducis; <span class="">section 10</span> regulus cum tutore et exigua Masaesuliorum manu in Carthaginiensem agrum perfugit. ita recuperato regno paterno Masinissa, quia sibi adversus Syphacem haud paulo maiorem restare dimicationem cernebat, optimum ratus cum fratre patruele gratiam reconciliare, <span class="">section 11</span> missis qui et puero spem <span class="pagebreak" id="index.xml-pb-d30e1519">[Page p.523]</span> facerent, si in fidem Masinissae sese permisisset, futurum eum in eodem honore, quo apud Galam Oezalces quondam fuisset, <span class="">section 12</span> et <span class="strikethrough">qui</span> Mazaetullo praeter inpunitatem sua omnia cum fide restitui sponderent, ambo praeoptantes exilio modicam domi fortunam, <span class="">section 13</span> omnia, ne id fieret, Carthaginiensibus de industria agentibus, ad sese perduxit.</p><p><span class="">chapter 31</span> <span class="">section 1</span> Hasdrubal tum forte, cum haec gerebantur, apud Syphacem erat; qui Numidae, <span class="corr">[haud]</span> sane multum ad se pertinere credenti, <span class="">section 2</span> utrum penes Lacumazen an Masinissam regnum Maesuliorum esset, falli eum magnopere ait, si Masinissam eisdem contentum fore, quibus patrem Galam aut patruum eius Oezalcen, credat: multo maiorem indolem in eo animi ingeniique esse, quam in ullo gentis eius umquam fuisset; <span class="">section 3</span> saepe eum in Hispania rarae inter homines virtutis specimen dedisse sociis pariter hostibusque. et Syphacem et Carthaginienses, nisi orientem illum ignem oppressissent, ingenti mox incendio, cum iam nullam opem ferre possent, arsuros; <span class="">section 4</span> adhuc teneras et fragiles vires eius esse, vixdum coalescens foventis regnum. instando stimulandoque pervincit, ut exercitum ad fines Maesuliorum admoveat atque in agro, <span class="">section 5</span> de quo saepe cum Gala non verbis modo disceptatum, sed etiam armis certatum fuerat, tamquam haud dubie iuris sui, castra locet: si quis arceat, quod maxime opus sit, acie dimicaturum; <span class="">section 6</span> sin per metum agro cedatur, in medium regnum eundum; aut sine certamine concessuros in dicionem eius Maesulios aut nequaquam pares futuros armis. <span class="">section 7</span> his vocibus incitatus Syphax Masinissae bellum infert, et primo certamine Maesulios fundit fugatque. <span class="">section 8</span> Masinissa cum paucis equitibus ex acie in montem—Bellum incolae vocant perfugit. familiae aliquot cum mapalibus pecoribusque suis—ea pecunia illis est—persecuti sunt regem; <span class="">section 9</span> cetera Maesuliorum <span class="corr">[multitudo]</span> in dicionem Syphacis concessit. quem ceperant exules montem herbidus <span class="pagebreak" id="index.xml-pb-d30e1565">[Page p.524]</span> aquosusque est; et quia pecori bonus alendo erat, hominum quoque carne ac lacte vescentium abunde sufficiebat alimentis. <span class="">section 10</span> inde nocturnis primo ac furtivis incursionibus, deinde aperto latrocinio infesta omnia circa esse; maxime uri Carthaginiensis ager, quia et plus praedae, quam inter Numidas, et latrocinium tutius erat. <span class="">section 11</span> iamque adeo licenter eludebant, ut ad mare devectam praedam venderent mercatoribus appellentibus naves ad id ipsum, pluresque quam iusto saepe in bello Carthaginienses caderent caperenturque. <span class="">section 12</span> deplorabant ea apud Syphacem Carthaginienses infensumque et ipsum ad reliquias belli persequendas instigabant. sed vix regium videbatur latronem vagum in montibus consectari; <span class="">chapter 32</span> <span class="">section 1</span> Bucar ex praefectis regiis, vir acer et inpiger, ad id delectus. ei data quattuor milia peditum, duo equitum; praemiorumque ingentium spe oneratus, si caput Masinissae rettulisset aut vivum—id vero inaestimabile gaudium fore cepisset. <span class="">section 2</span> palatos incurioseque agentes inproviso adortus, pecorum hominumque ingenti multitudine a praesidio armatorum exclusa, Masinissam ipsum cum paucis in verticem montis compellit. <span class="">section 3</span> inde prope ut iam debellato, nec praeda modo pecorum hominumque captorum missa ad regem, sed copiis etiam, ut aliquanto maioribus quam pro reliquiis belli, remissis, <span class="">section 4</span> cum quingentis haud amplius peditibus ducentisque equitibus degressum iugis Masinissam persecutus in valle arta faucibus utrimque obsessis inclusit, ubi ingens caedes Maesuliorum facta. <span class="">section 5</span> Masinissa cum quinquaginta haud amplius equitibus per anfractus montis ignotos sequentibus se eripuit; <span class="">section 6</span> tenuit tamen vestigia Bucar adeptusque eum patentibus prope Clupeam urbem campis ita circumvenit, ut praeter quattuor equites omnes ad unum interfecerit. cum iis ipsum quoque Masinissam saucium prope e manibus inter tumultum amisit. <span class="">section 7</span> in conspectu erant fugientes; ala equitum dispersa lato campo, quibusdam, ut occurrerent, <span class="pagebreak" id="index.xml-pb-d30e1591">[Page p.525]</span> per obliqua tendentibus, quinque hostes sequebatur. <span class="">section 8</span> amnis ingens fugientes accepit—neque enim cunctanter, ut quos maior metus urgeret, immiserant equos—raptique gurgite in obliquum praelati. <span class="">section 9</span> duobus in conspectu hostium in praerapidum gurgitem haustis ipse, perisse creditus, ac duo reliqui equites cum eo inter virgulta ulterioris ripae emerserunt. is finis Bucari sequendi fuit nec ingredi flumen auso nec habere credenti se iam, quem sequeretur. <span class="">section 10</span> inde vanus auctor absumpti Masinissae ad regem rediit, missique, qui Carthaginem gaudium ingens nuntiarent; totaque Africa fama mortis Masinissae repens allata varie animos adfecit.</p><p><span class="">section 11</span> Masinissa in spelunca occulta cum herbis curaret vulnus, duorum equitum latrocinio per dies aliquot vixit. <span class="">section 12</span> ubi primum ducta cicatrix, patique posse visus iactationem, audacia ingenti pergit ire ad regnum repetendum; atque in ipso itinere <span class="corr">[haud]</span> plus quadraginta equitibus conlectis cum in Maesulios palam iam, quis esset, <span class="">section 13</span> ferens venisset, tantum motum cum favore pristino tum gaudio insperato, quod, quem perisse crediderant, <span class="">section 14</span> incolumem cernebant, fecit, ut intra paucos dies sex milia peditum armatorum, quattuor equitum ad eum convenirent, iamque non in possessione modo paterni regni esset, sed etiam socios Carthaginiensium populos Masaesuliorumque fines—id Syphacis regnum erat—vastaret. inde inritato ad bellum Syphace, inter Cirtam Hipponemque in iugis opportunorum ad omnia montium consedit. <span class="">chapter 33</span> <span class="">section 1</span> maiorem igitur iam rem Syphax ratus, quam ut per praefectos ageret, cum filio iuvene—nomen Vermina erat—parte exercitus missa imperat, ut circumducto agmine in se intentum hostem ab tergo invadat. <span class="">section 2</span> nocte profectus Vermina, qui ex occulto adgressurus erat; Syphax autem interdiu aperto itinere, ut qui signis conlatis acie dimicaturus esset, movit castra. <span class="">section 3</span> ubi <span class="corr">[tempus]</span> visum est, quo pervenisse iam circummissi videri <span class="pagebreak" id="index.xml-pb-d30e1630">[Page p.526]</span> poterant, et ipse leni clivo ferente ad hostem, cum multitudine fretus tum praeparatis ab tergo insidiis, per adversum montem erectam aciem ducit. <span class="">section 4</span> Masinissa fiducia maxime loci, quo multo aequiore pugnaturus erat, et ipse derigit suos. atrox proelium et diu anceps fuit, loco et virtute militum Masinissam, multitudine, quae nimio maior erat, Syphacem iuvante. <span class="">section 5</span> ea multitudo divisa, cum pars a fronte urgeret, pars ab tergo se circumfudisset, victoriam haud dubiam Syphaci dedit, et ne effugium quidem patebat hinc a fronte, hinc ab tergo inclusis. <span class="">section 6</span> itaque ceteri pedites equitesque caesi aut capti; ducentos ferme equites Masinissa circa se conglobatos divisosque turmatim in tres partes erumpere iubet, loco praedicto, in quem ex dissipata convenirent fuga. <span class="">section 7</span> ipse, qua intenderat, inter media tela hostium evasit; duae turmae haesere; altera metu dedita hosti, pertinacior in repugnando telis obruta et confixa est. <span class="">section 8</span> Verminam prope vestigiis instantem in alia atque alia flectendo itinera eludens, taedio et desperatione tandem fessum absistere sequendo coegit; ipse cum sexaginta equitibus ad minorem Syrtim pervenit. <span class="">section 9</span> ibi cum conscientia egregia saepe repetiti regni paterni inter Punica Emporia gentemque Garamantum omne tempus usque ad C. Laeli classisque Romanae adventum in Africam consumpsit. <span class="">section 10</span> haec animum inclinant, ut cum modico potius quam cum magno praesidio equitum ad Scipionem quoque postea venisse Masinissam credam; quippe illa regnanti multitudo, haec paucitas exulis fortunae conveniens est.</p><p><span class="">chapter 34</span> <span class="">section 1</span> Carthaginienses ala equitum cum praefecto amissa, alio equitatu per novum dilectum comparato, Hannonem Hamilcaris filium praeficiunt. <span class="">section 2</span> hasdrubalem subinde ac Syphacem per litteras nuntiosque, postremo etiam per legatos arcessunt; <span class="corr">[Hasdrubalem]</span> opem ferre prope circumsessae patriae iubent; Syphacem orant, ut Carthagini, ut universae Africae subveniat. <span class="">section 3</span> ad Uticam tum <span class="corr">[castra]</span> Scipio, mille ferme <span class="pagebreak" id="index.xml-pb-d30e1671">[Page p.527]</span> passus ab urbe, habebat, tralata a mari, ubi paucos dies stativa coniuncta classi fuerant. <span class="">section 4</span> Hanno nequaquam satis valido non modo ad lacessendum hostem sed ne ad tuendos quidem a populationibus agros equitatu accepto, id omnium primum egit, ut per conquisitionem numerum equitum augeret; <span class="">section 5</span> <span class="corr">[nec]</span> aliarum gentium aspernatus, maxime tamen Numidas—id longe primum equitum in Africa est genus—conducit. <span class="">section 6</span> iam ad quattuor milia equitum habebat, cum Salaecam nomine urbem occupavit quindecim ferme milia ab Romanis castris. <span class="">section 7</span> quod ubi Scipioni relatum est, ,,aestiva sub tectis equitatus"! inquit: ,,sint vel plures, dum talem ducem habeant". <span class="">section 8</span> eo minus sibi cessandum ratus, quo illi segnius rem agerent, Masinissam cum equitatu praemissum portis obequitare atque hostem ad pugnam elicere iubet; ubi omnis multitudo se effudisset graviorque iam in certamine esset, quam ut facile sustineri posset, cederet paulatim; se in tempore pugnae obventurum. <span class="">section 9</span> tantum moratus, quantum satis temporis praegresso visum ad eliciendos hostes, cum Romano equitatu secutus, tegentibus tumulis, qui peropportune circa viae flexus oppositi erant, occultus processit. <span class="">section 10</span> Masinissa ex composito nunc terrentis nunc timentis modo aut ipsis obequitabat portis aut cedendo, cum timoris simulatio audaciam hosti faceret, ad insequendum temere eliciebat. <span class="">section 11</span> nondum omnes egressi erant, varieque dux fatigabatur alios vino et somno graves arma capere et frenare equos cogendo, aliis, ne sparsi et inconditi sine ordine, sine signis omnibus portis excurrerent, obsistendo. <span class="">section 12</span> primo incaute se invehentes Masinissa excipiebat; mox plures simul conferti porta effusi aequaverant certamen; postremo iam omnis equitatus proelio cum adesset, sustineri ultra nequiere. <span class="">section 13</span> non tamen effusa fuga Masinissa, sed cedendo sensim impetus eorum excipiebat, donec ad tumulos tegentes Romanum equitatum pertraxit. <span class="">section 14</span> inde exorti equites et ipsi integris viribus et recentibus equis <span class="pagebreak" id="index.xml-pb-d30e1703">[Page p.528]</span> Hannoni Afrisque pugnando ac sequendo fessis se circumfudere; et Masinissa flexis subito equis in pugnam rediit. <span class="">section 15</span> mille ferme, qui primi agminis fuerant, quibus <span class="corr">[haud]</span> facilis receptus fuit, cum ipso duce Hannone interclusi atque interfecti sunt; <span class="">section 16</span> ceteros, ducis praecipue territos caede, effuse fugientes per triginta milia passuum victores secuti ad duo praeterea milia equitum aut ceperunt aut occiderunt. <span class="">section 17</span> inter eos satis constabat non minus ducentos Carthaginiensium equites fuisse, et divitiis quosdam et genere inlustres.</p><p><span class="">chapter 35</span> <span class="">section 1</span> eodem forte, quo haec gesta sunt, die naves, quae praedam in Siciliam vexerant, cum commeatu rediere, velut ominatae ad praedam alteram repetendam sese venisse. <span class="">section 2</span> duos eodem nomine Carthaginiensium duces duobus equestribus proeliis interfectos non omnes auctores sunt, veriti, credo, ne falleret bis relata eadem res; Coelius quidem et Valerius captum Hannonem tradunt.</p><p><span class="">section 3</span> Scipio praefectos equitesque prout cuiusque opera fuerat, ante omnes Masinissam, insignibus donis donat; <span class="">section 4</span> et firmo praesidio Salaecae imposito ipse cum cetero exercitu profectus, non agris modo, quacumque incedebat, populatis, sed urbibus etiam quibusdam vicisque expugnatis, <span class="">section 5</span> late fuso terrore belli, septimo die, quam profectus erat, magnam vim hominum et pecoris et omnis generis praedae trahens in castra redit gravesque iterum hostilibus spoliis naves dimittit. <span class="">section 6</span> inde omissis expeditionibus parvis populationibusque ab oppugnandam Uticam omnes belli vires convertit, <span class="corr">[eam]</span> deinde, si cepisset, sedem ad cetera exsequenda habiturus. <span class="">section 7</span> simul et a classe navales socii, qua ex parte urbs mari adluitur, <span class="strikethrough">simul</span> et terrestris exercitus ab imminente prope ipsis moenibus tumulo est admotus. <span class="">section 8</span> tormenta machinasque et advexerat secum et ex Sicilia missa cum commeatu erant et nova in armamentario, multis talium operum artificibus de industria inclusis, fiebant. <span class="">section 9</span> Uticensibus tanta undique <span class="pagebreak" id="index.xml-pb-d30e1752">[Page p.529]</span> mole circumsessis in Carthaginiensi populo, Carthaginiensibus in Hasdrubale ita, si is movisset Syphacem, spes omnis erat; sed desiderio indigentium auxilii tardius cuncta movebantur. <span class="">section 10</span> Hasdrubal intentissima conquisitione cum ad triginta milia peditum, tria equitum confecisset, non tamen ante adventum Syphacis castra propius hostem movere est ausus. <span class="">section 11</span> Syphax cum quinquaginta milibus peditum, decem equitum advenit, confestimque motis a Carthagine castris haud procul Utica munitionibusque Romanis consedit. <span class="">section 12</span> quorum adventus hoc tamen momenti fecit, ut Scipio, cum quadraginta ferme dies nequiquam omnia experiens obsedisset Uticam, abscederet inde inrito incepto. et— <span class="">section 13</span> iam enim hiems instabat—castra hiberna in promunturio, quod tenui iugo continenti adhaerens in aliquantum maris spatium extenditur, communit; uno vallo et navalia castra amplectitur. <span class="">section 14</span> iugo medio legionum castris inpositis latus ad septentrionem versum subductae naves navalesque socii tenebant, meridianam vallem ad alterum litus devexam equitatus. haec in Africa usque ad extremum autumni gesta.</p><p><span class="">section 15</span> <span class="">chapter 36</span> <span class="">section 1</span> praeter convectum undique ex populatis circa agris frumentum commeatusque ex Sicilia atque Italia advectos, Cn. Octavius propraetor ex Sardinia ab Ti. Claudio praetore, cuius ea provincia erat, ingentem vim frumenti advexit; <span class="">section 2</span> horreaque non solum ea, quae iam facta erant, repleta, sed nova aedificata. vestimenta exercitui deerant; id mandatum Octavio, ut cum praetore ageret, si quid ex ea provincia comparari ac mitti posset. <span class="">section 3</span> ea quoque haud segniter curata res; mille ducentae togae brevi spatio et duodecim milia tunicarum missa.</p><p><span class="">section 4</span> aestate ea qua haec in Africa gesta sunt, P. Sempronius consul, cui Bruttii provincia erat, in agro Crotoniensi cum Hannibale in ipso itinere tumultuario proelio conflixit. <span class="">section 5</span> agminibus magis quam acie <span class="corr">[pugnatum]</span> est. Romani pulsi, et tumultu verius quam pugna <span class="pagebreak" id="index.xml-pb-d30e1789">[Page p.530]</span> ad mille et ducenti de exercitu consulis interfecti; <span class="">section 6</span> in castra trepide reditum, neque oppugnare tamen ea hostes ausi. ceterum silentio proximae noctis profectus inde consul, praemisso nuntio ad P. Licinium proconsulem, ut suas legiones admoveret, copias coniunxit. ita duo duces, duo exercitus ad Hannibalem redierunt; nec mora dimicandi facta est, <span class="">section 7</span> cum consuli duplicatae vires, Poeno recens victoria animos faceret. <span class="">section 8</span> in primam aciem suas legiones Sempronius induxit, in subsidiis locatae P. Licinii legiones. consul principio pugnae aedem Fortunae Primigeniae vovit, si eo die hostes fudisset; <span class="">section 9</span> composque eius voti fuit. fusi ac fugati Poeni, supra quattuor milia armatorum caesa, paulo minus trecenti vivi capti et equi quadraginta et undecim militaria signa. perculsus adverso proelio Hannibal Crotonem exercitum reduxit. <span class="">section 10</span> Eodem tempore M. Cornelius consul in altera parte Italiae non tam armis quam iudiciorum terrore Etruriam continuit, totam ferme ad Magonem ac per eum ad spem novandi res versam. <span class="">section 11</span> eas quaestiones ex senatus consulto minime ambitiose habuit; multique nobiles Etrusci, qui aut ipsi ierant aut miserant ad Magonem de populorum suorum defectione, primo praesentes erant condemnati; <span class="">section 12</span> postea conscientia sibimet ipsi exilium consciscentes, cum absentes damnati essent, corporibus subtractis bona tantum, quae publicari poterant, pigneranda poenae praebebant.</p><p><span class="">chapter 37</span> <span class="">section 1</span> dam haec consules diversis regionibus agunt, censores interim Romae M. Livius et C. Claudius senatum recitaverunt. princeps iterum lectus Q. Fabius Maximus; notati septem, nemo tamen, qui sella curuli sedisset. <span class="">section 2</span> sarta tecta acriter et cum summa fide exegerunt; viam e foro Bovario <span class="strikethrough">et</span> ad Veneris circa foros publicos et aedem Matris Magnae in Palatio faciendam locaverunt. vectigal etiam novum ex salaria annona statuerunt. <span class="">section 3</span> sextante sal et Romae et per totam Italiam erat Romae pretio eodem, pluris <span class="pagebreak" id="index.xml-pb-d30e1820">[Page p.531]</span> in foris et conciliabulis, et alio alibi pretio praebendum locaverunt. <span class="">section 4</span> id vectigal commentum alterum ex censoribus satis credebant, populo iratum, quod iniquo iudicio quondam damnatus esset; et in pretio salis maxime oneratas tribus, quarum opera damnatus erat, credebant. <span class="">section 5</span> inde Salinatori Livio inditum cognomen. lustrum conditum serius, quia per provincias dimiserunt censores, ut civium Romanorum in exercitibus, quantus ubique esset, referretur numerus. <span class="">section 6</span> censa cum iis ducenta decem quattuor milia hominum. condidit lustrum C. Claudius Nero. <span class="">section 7</span> duodecim deinde coloniarum, quod numquam antea factum erat, deferentibus ipsarum coloniarum censoribus, censum acceperunt, ut, quantum numero militum, quantum pecunia valerent, in publicis tabulis monumenta extarent. <span class="">section 8</span> <span class="corr">[equitum]</span> deinde census agi coeptus est; et ambo forte censores equum publicum habebant. cum ad tribum Polliam ventum est, in qua M. Livi nomen erat, et praeco cunctaretur citare ipsum censorem, <span class="">section 9</span> ,,cita" inquit Nero ,,M. Livium"; et sive ex residua vetere simultate sive intempestiva iactatione severitatis inflatus M. Livium, quia populi iudicio esset damnatus, equum vendere iussit. <span class="">section 10</span> item M. Livius, cum ad tribum Arniensem et nomen conlegae ventum est, vendere equum C. Claudium iussit duarum rerum causa, unius, quod falsum adversus se testimonium dixisset, alterius, quod non sincera fide secum in gratiam redisset. <span class="">section 11</span> aeque foedum certamen inquinandi famam alterius cum suae famae damno factum est exitu censurae. cum in leges iurasset C. Claudius <span class="">section 12</span> et in aerarium escendisset, inter nomina eorum, quos aerarios relinquebat, dedit conlegae nomen. <span class="">section 13</span> deinde M. Livius in aerarium venit et praeter Maeciam tribum, quae se neque condemnasset neque condemnatum aut consulem aut censorem fecisset, populum Romanum omnem, quattuor et triginta tribus, <span class="">section 14</span> aerarios reliquit, quod et innocentem se condemnassent et condemnatum consulem <span class="pagebreak" id="index.xml-pb-d30e1852">[Page p.532]</span> et censorem fecissent, neque infitiari possent aut iudicio semel aut comitiis bis ab se peccatum esse: inter quattuor et triginta tribus et C. Claudium aerarium fore; <span class="">section 15</span> quod si exemplum haberet bis eundem aerarium relinquendi, C. Claudium nominatim se inter aerarios fuisse relicturum. <span class="">section 16</span> pravum certamen notarum inter censores; castigatio inconstantiae populi censoria et gravitate temporum illorum digna. <span class="">section 17</span> in invidia censores cum essent, crescendi ex iis ratus esse occasionem Cn. Baebius tribunus plebis diem ad populum utrisque dixit. ea res consensu patrum discussa est, ne postea obnoxia populari aurae censura esset.</p><p><span class="">chapter 38</span> <span class="">section 1</span> eadem aestate in Bruttiis Clampetia a consule vi capta, Consentia et Pandosia et ignobiles aliae civitates voluntate in dicionem venerunt. <span class="">section 2</span> et cum comitiorum iam adpeteret tempus, Cornelium potius ex Etruria, ubi nihil belli erat, Romam acciri placuit. is consules Cn. Servilium Caepionem <span class="">section 3</span> et C. Servilium Geminum creavit. <span class="">section 4</span> inde praetoria comitia habita. creati P. Cornelius Lentulus, P. Quinctilius Varus, P. Aelius Paetus, P. Villius Tappulus: <span class="">section 5</span> hi duo cum aediles plebis essent, praetores creati sunt. consul comitiis perfectis ad exercitum in Etruriam redit.</p><p><span class="">section 6</span> sacerdotes eo anno mortui atque in locum eorum suffecti: Ti. Veturius Philo flamen Martialis in <span class="corr">[locum]</span> M. Aemili Regilli, qui priore anno mortuus erat, creatus inauguratusque; <span class="">section 7</span> in M. Pomponi Mathonis auguris et decemviri locum creati decemvir M. Aurelius Cotta, augur Ti. Sempronius Gracchus admodum adulescens, quod tum perrarum in mandandis sacerdotiis erat. <span class="">section 8</span> quadrigae aureae eo anno in Capitolio positae ab aedilibus curulibus C. Livio et M. Servilio Gemino, et ludi Romani biduum instaurati, item per biduum plebei ab aedilibus P. Aelio, P. Villio. et Iovis epulum fuit ludorum causa.</p></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Titus Livius (Livy).
	    Date: 2014-10-09<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:24:29Z.
	       SAXON HE 9.8.0.5.
		 --></address></div></body></html>
<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Georgicon — Machine readable text</title><meta name="author" content="P. Vergilius Maro" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Georgicon — Machine readable text" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Georgicon — Machine readable text</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><span class="">card 1</span><div class="l">Quid faciat laetas segetes, quo sidere terram</div><div class="l">vertere, Maecenas, ulmisque adiungere vitis</div><div class="l">conveniat, quae cura boum, qui cultus habendo</div><div class="l">sit pecori, apibus quanta experientia parcis,</div><div class="l">hinc canere incipiam. Vos, o clarissima mundi</div><div class="l">lumina, labentem caelo quae ducitis annum,</div><div class="l">Liber et alma Ceres, vestro si munere tellus</div><div class="l">Chaoniam pingui glandem mutavit arista,</div><div class="l">poculaque inventis Acheloia miscuit uvis;</div><div class="l">et vos, agrestum praesentia numina, Fauni,</div><div class="l">ferte simul Faunique pedem Dryadesque puellae:</div><div class="l">Munera vestra cano. Tuque o, cui prima frementem</div><div class="l">fudit equum magno tellus percussa tridenti,</div><div class="l">Neptune; et cultor nemorum, cui pinguia Ceae</div><div class="l">ter centum nivei tondent dumeta iuvenci;</div><div class="l">ipse nemus linquens patrium saltusque Lycaei,</div><div class="l">Pan, ovium custos, tua si tibi Maenala curae,</div><div class="l">adsis, o Tegeaee, favens, oleaeque Minerva</div><div class="l">inventrix, uncique puer monstrator aratri,</div><div class="l">et teneram ab radice ferens, Silvane, cupressum,</div><div class="l">dique deaeque omnes, studium quibus arva tueri,</div><div class="l">quique novas alitis non ullo semine fruges,</div><div class="l">quique satis largum caelo demittitis imbrem;</div><div class="l">tuque adeo, quem mox quae sint habitura deorum</div><div class="l">concilia, incertum est, urbisne invisere, Caesar,</div><div class="l">terrarumque velis curam et te maximus orbis</div><div class="l">auctorem frugum tempestatumque potentem</div><div class="l">accipiat, cingens materna tempora myrto,</div><div class="l">an deus inmensi venias maris ac tua nautae</div><div class="l">numina sola colant, tibi serviat ultima Thule</div><div class="l">teque sibi generum Tethys emat omnibus undis,</div><div class="l">anne novum tardis sidus te mensibus addas,</div><div class="l">qua locus Erigonen inter Chelasque sequentis</div><div class="l">panditur—ipse tibi iam bracchia contrahit ardens</div><div class="l">Scorpius et caeli iusta plus parte reliquit—</div><div class="l">quidquid eris,—nam te nec sperant Tartara regem</div><div class="l">nec tibi regnandi veniat tam dira cupido,</div><div class="l">quamvis Elysios miretur Graecia campos</div><div class="l">nec repetita sequi curet Proserpina matrem—</div><div class="l">da facilem cursum atque audacibus adnue coeptis</div><div class="l">ignarosque viae mecum miseratus agrestis</div><div class="l">ingredere et votis iam nunc adsuesce vocari.</div><span class="">card 43</span><div class="l">Vere novo, gelidus canis cum montibus humor</div><div class="l">liquitur et Zephyro putris se glaeba resolvit,</div><div class="l">depresso incipiat iam tum mihi taurus aratro</div><div class="l">ingemere et sulco attritus splendescere vomer.</div><div class="l">Illa seges demum votis respondet avari</div><div class="l">agricolae, bis quae solem, bis frigora sensit;</div><div class="l">illius inmensae ruperunt horrea messes.</div><div class="l">At prius ignotum ferro quam scindimus aequor,</div><div class="l">ventos et varium caeli praediscere morem</div><div class="l">cura sit ac patrios cultusque habitusque locorum</div><div class="l">et quid quaeque ferat regio et quid quaeque recuset.</div><div class="l">Hic segetes, illic veniunt felicius uvae,</div><div class="l">arborei fetus alibi, atque iniussa virescunt</div><div class="l">gramina. Nonne vides, croceos ut Tmolus odores,</div><div class="l">India mittit ebur, molles sua tura Sabaei,</div><div class="l">at Chalybes nudi ferrum, virosaque Pontus</div><div class="l">castorea, Eliadum palmas Epiros equarum.</div><div class="l">Continuo has leges aeternaque foedera certis</div><div class="l">inposuit natura locis, quo tempore primum</div><div class="l">Deucalion vacuum lapides iactavit in orbem,</div><div class="l">unde homines nati, durum genus. Ergo age, terrae</div><div class="l">pingue solum primis extemplo a mensibus anni</div><div class="l">fortes invertant tauri glaebasque iacentis</div><div class="l">pulverulenta coquat maturis solibus aestas;</div><div class="l">at si non fuerit tellus fecunda, sub ipsum</div><div class="l">Arcturum tenui sat erit suspendere sulco:</div><div class="l">illic, officiant laetis ne frugibus herbae,</div><div class="l">hic, sterilem exiguus ne deserat humor harenam.</div><span class="">card 71</span><div class="l">Alternis idem tonsas cessare novalis</div><div class="l">et segnem patiere situ durescere campum;</div><div class="l">aut ibi flava seres mutato sidere farra,</div><div class="l">unde prius laetum siliqua quassante legumen</div><div class="l">aut tenuis fetus viciae tristisque lupini</div><div class="l">sustuleris fragilis calamos silvamque sonantem.</div><div class="l">Urit enim lini campum seges, urit avenae,</div><div class="l">urunt Lethaeo perfusa papavera somno:</div><div class="l">sed tamen alternis facilis labor, arida tantum</div><div class="l">ne saturare fimo pingui pudeat sola neve</div><div class="l">effetos cinerem inmundum iactare per agros.</div><div class="l">Sic quoque mutatis requiescunt fetibus arva;</div><div class="l">nec nulla interea est inaratae gratia terrae.</div><div class="l">Saepe etiam sterilis incendere profuit agros</div><div class="l">atque levem stipulam crepitantibus urere flammis:</div><div class="l">sive inde occultas viris et pabula terrae</div><div class="l">pinguia concipiunt, sive illis omne per ignem</div><div class="l">excoquitur vitium atque exsudat inutilis humor,</div><div class="l">seu pluris calor ille vias et caeca relaxat</div><div class="l">spiramenta, novas veniat qua sucus in herbas,</div><div class="l">seu durat magis et venas adstringit hiantis,</div><div class="l">ne tenues pluviae rapidive potentia solis</div><div class="l">acrior aut Boreae penetrabile frigus adurat.</div><div class="l">Multum adeo, rastris glaebas qui frangit inertis</div><div class="l">vimineasque trahit cratis, iuvat arva, neque illum</div><div class="l">flava Ceres alto nequiquam spectat Olympo;</div><div class="l">et qui, proscisso quae suscitat aequore terga,</div><div class="l">rursus in obliquum verso perrumpit aratro,</div><div class="l">exercetque frequens tellurem atque imperat arvis.</div><div class="l">Humida solstitia atque hiemes orate serenas,</div><div class="l">agricolae; hiberno laetissima pulvere farra,</div><div class="l">laetus ager: nullo tantum se Mysia cultu</div><div class="l">iactat et ipsa suas mirantur Gargara messis.</div><div class="l">Quid dicam, iacto qui semine comminus arva</div><div class="l">insequitur cumulosque ruit male pinguis harenae</div><div class="l">deinde satis fluvium inducit rivosque sequentis</div><div class="l">et, cum exustus ager morientibus aestuat herbis,</div><div class="l">ecce supercilio clivosi tramitis undam</div><div class="l">elicit. illa cadens raucum per levia murmur</div><div class="l">saxa ciet, scatebrisque arentia temperat arva.</div><div class="l">Quid qui, ne gravidis procumbat culmus aristis,</div><div class="l">luxuriem segetum tenera depascit in herba,</div><div class="l">cum primum sulcos aequant sata. quique paludis</div><div class="l">collectum humorem bibula deducit harena.</div><div class="l">Praesertim incertis si mensibus amnis abundans</div><div class="l">exit et obducto late tenet omnia limo,</div><div class="l">unde cavae tepido sudant humore lacunae.</div><span class="">card 118</span><div class="l">Nec tamen, haec cum sint hominumque boumque labores</div><div class="l">versando terram experti, nihil inprobus anser</div><div class="l">Strymoniaeque grues et amaris intiba fibris</div><div class="l">officiunt aut umbra nocet. Pater ipse colendi</div><div class="l">haud facilem esse viam voluit, primusque per artem</div><div class="l">movit agros curis acuens mortalia corda</div><div class="l">nec torpere gravi passus sua regna veterno.</div><div class="l">Ante Iovem nulli subigebant arva coloni;</div><div class="l">ne signare quidem aut partiri limite campum</div><div class="l">fas erat: in medium quaerebant ipsaque tellus</div><div class="l">omnia liberius nullo poscente ferebat.</div><div class="l">Ille malum virus serpentibus addidit atris</div><div class="l">praedarique lupos iussit pontumque moveri,</div><div class="l">mellaque decussit foliis ignemque removit</div><div class="l">et passim rivis currentia vina repressit,</div><div class="l">ut varias usus meditando extunderet artis</div><div class="l">paulatim et sulcis frumenti quaereret herbam.</div><div class="l"><span class="strikethrough">Ut silicis venis abstrusum excuderet ignem.</span></div><div class="l">Tunc alnos primum fluvii sensere cavatas;</div><div class="l">navita tum stellis numeros et nomina fecit,</div><div class="l">Pleiadas, Hyadas, claramque Lycaonis Arcton;</div><div class="l">tum laqueis captare feras et fallere visco</div><div class="l">inventum et magnos canibus circumdare saltus;</div><div class="l">atque alius latum funda iam verberat amnem</div><div class="l">alta petens, pelagoque alius trahit humida lina;</div><div class="l">tum ferri rigor atque argutae lamina serrae,—</div><div class="l">nam primi cuneis scindebant fissile lignum</div><div class="l">tum variae venere artes. Labor omnia vicit</div><div class="l">inprobus et duris urgens in rebus egestas.</div><div class="l">Prima Ceres ferro mortalis vertere terram</div><div class="l">instituit, cum iam glandes atque arbuta sacrae</div><div class="l">deficerent silvae et victum Dodona negaret.</div><div class="l">Mox et frumentis labor additus, ut mala culmos</div><div class="l">esset robigo segnisque horreret in arvis</div><div class="l">carduus; intereunt segetes, subit aspera silva,</div><div class="l">lappaeque tribolique, interque nitentia culta</div><div class="l">infelix lolium et steriles dominantur avenae.</div><div class="l">Quod nisi et adsiduis herbam insectabere rastris,</div><div class="l">et sonitu terrebis aves, et ruris opaci</div><div class="l">falce premes umbras votisque vocaveris imbrem,</div><div class="l">heu magnum alterius frustra spectabis acervum,</div><div class="l">concussaque famem in silvis solabere quercu.</div><span class="">card 160</span><div class="l">Dicendum et, quae sint duris agrestibus arma,</div><div class="l">quis sine nec potuere seri nec surgere messes:</div><div class="l">vomis et inflexi primum grave robur aratri</div><div class="l">tardaque Eleusinae matris volventia plaustra</div><div class="l">tribulaque traheaeque et iniquo pondere rastri;</div><div class="l">virgea praeterea Celei vilisque supellex,</div><div class="l">arbuteae crates et mystica vannus Iacchi.</div><div class="l">Omnia quae multo ante memor provisa repones,</div><div class="l">si te digna manet divini gloria ruris.</div><div class="l">Continuo in silvis magna vi flexa domatur</div><div class="l">in burim et curvi formam accipit ulmus aratri.</div><div class="l">Huic a stirpe pedes temo protentus in octo,</div><div class="l">binae aures, duplici aptantur dentalia dorso</div><div class="l">caeditur et tilia ante iugo levis altaque fagus,</div><div class="l">stivaque, quae currus a tergo torqueat imos,</div><div class="l">et suspensa focis explorat robora fumus.</div><span class="">card 176</span><div class="l">Possum multa tibi veterum praecepta referre,</div><div class="l">ni refugis tenuisque piget cognoscere curas.</div><div class="l">Area cum primis ingenti aequanda cylindro</div><div class="l">et vertenda manu et creta solidanda tenaci,</div><div class="l">ne subeant herbae neu pulvere victa fatiscat,</div><div class="l">tum variae inludant pestes: saepe exiguus mus</div><div class="l">sub terris posuitque domos atque horrea fecit,</div><div class="l">aut oculis capti fodere cubilia talpae,</div><div class="l">inventusque cavis bufo et quae plurima terrae</div><div class="l">monstra ferunt, populatque ingentem farris acervum</div><div class="l">curculio atque inopi metuens formica senectae.</div><div class="l">Contemplator item, cum se nux plurima silvis</div><div class="l">induet in florem et ramos curvabit olentis.</div><div class="l">Si superant fetus, pariter frumenta sequentur</div><div class="l">magnaque cum magno veniet tritura calore;</div><div class="l">at si luxuria foliorum exuberat umbra,</div><div class="l">nequiquam pinguis palea teret area culmos.</div><div class="l">Semina vidi equidem multos medicare serentis</div><div class="l">et nitro prius et nigra perfundere amurca,</div><div class="l">grandior ut fetus siliquis fallacibus esset,</div><div class="l">et, quamvis igni exiguo, properata maderent.</div><div class="l">Vidi lecta diu et multo spectata labore</div><div class="l">degenerare tamen, ni vis humana quot annis</div><div class="l">maxima quaeque manu legeret. Sic omnia fatis</div><div class="l">in peius ruere ac retro sublapsa referri,</div><div class="l">non aliter, quam qui adverso vix flumine lembum</div><div class="l">remigiis subigit, si bracchia forte remisit,</div><div class="l">atque illum in praeceps prono rapit alveus amni.</div><span class="">card 204</span><div class="l">Praeterea tam sunt Arcturi sidera nobis</div><div class="l">Haedorumque dies servandi et lucidus Anguis,</div><div class="l">quam quibus in patriam ventosa per aequora vectis</div><div class="l">pontus et ostriferi fauces temptantur Abydi.</div><div class="l">Libra die somnique pares ubi fecerit horas</div><div class="l">et medium luci atque umbris iam dividit orbem,</div><div class="l">exercete, viri, tauros, serite hordea campis</div><div class="l">usque sub extremum brumae intractabilis imbrem;</div><div class="l">nec non et lini segetem et Cereale papaver</div><div class="l">tempus humo tegere et iamdudum incumbere aratris,</div><div class="l">dum sicca tellure licet, dum nubila pendent.</div><div class="l">Vere fabis satio; tum te quoque, Medica, putres</div><div class="l">accipiunt sulci et milio venit annua cura,</div><div class="l">candidus auratis aperit cum cornibus annum</div><div class="l">Taurus et averso cedens Canis occidit astro.</div><div class="l">At si triticeam in messem robustaque farra</div><div class="l">exercebis humum solisque instabis aristis,</div><div class="l">ante tibi Eoae Atlantides abscondantur</div><div class="l">Gnosiaque ardentis decedat stella Coronae,</div><div class="l">debita quam sulcis committas semina quamque</div><div class="l">invitae properes anni spem credere terrae.</div><div class="l">Multi ante occasum Maiae coepere; sed illos</div><div class="l">exspectata seges vanis elusit avenis.</div><div class="l">Si vero viciamque seres vilemque phaselum</div><div class="l">nec Pelusiacae curam aspernabere lentis,</div><div class="l">haud obscura cadens mittet tibi signa Bootes:</div><div class="l">incipe et ad medias sementem extende pruinas.</div><span class="">card 231</span><div class="l">Idcirco certis dimensum partibus orbem</div><div class="l">per duodena regit mundi Sol aureus astra.</div><div class="l">Quinque tenent caelum zonae; quarum una corusco</div><div class="l">semper sole rubens et torrida semper ab igni;</div><div class="l">quam circum extremae dextra laevaque trahuntur</div><div class="l">caeruleae, glacie concretae atque imbribus atris;</div><div class="l">has inter mediamque duae mortalibus aegris</div><div class="l">munere concessae divom, et via secta per ambas,</div><div class="l">obliquus qua se signorum verteret ordo.</div><div class="l">Mundus, ut ad Scythiam Rhipaeasque arduus arces</div><div class="l">consurgit, premitur Libyae devexus in austros.</div><div class="l">Hic vertex nobis semper sublimis; at illum</div><div class="l">sub pedibus Styx atra videt Manesque profundi.</div><div class="l">Maximus hic flexu sinuoso elabitur Anguis</div><div class="l">circum perque duas in morem fluminis Arctos,</div><div class="l">Arctos Oceani metuentis aequore tingui.</div><div class="l">Illic, ut perhibent, aut intempesta silet nox,</div><div class="l">semper et obtenta densentur nocte tenebrae,</div><div class="l">aut redit a nobis Aurora diemque reducit;</div><div class="l">nosque ubi primus equis Oriens adflavit anhelis,</div><div class="l">illic, sera rubens accendit lumina Vesper.</div><div class="l">Hinc tempestates dubio praediscere caelo</div><div class="l">possumus, hinc messisque diem tempusque serendi,</div><div class="l">et quando infidum remis inpellere marmor</div><div class="l">conveniat, quando armatas deducere classis,</div><div class="l">aut tempestivam silvis evertere pinum.</div><span class="">card 257</span><div class="l">Nec frustra signorum obitus speculamur et ortus,</div><div class="l">temporibusque parem diversis quattuor annum.</div><div class="l">Frigidus agricolam si quando continet imber,</div><div class="l">multa, forent quae mox caelo properanda sereno,</div><div class="l">maturare datur: durum procudit arator</div><div class="l">vomeris obtunsi dentem, cavat arbore lintres,</div><div class="l">aut pecori signum aut numeros inpressit acervis.</div><div class="l">Exacuunt alii vallos furcasque bicornis</div><div class="l">atque Amerina parant lentae retinacula viti.</div><div class="l">Nunc facilis rubea texatur fiscina virga,</div><div class="l">nunc torrete igni fruges, nunc frangite saxo.</div><div class="l">Quippe etiam festis quaedam exercere diebus</div><div class="l">fas et iura sinunt; rivos deducere nulla</div><div class="l">religio vetuit, segeti praetendere saepem,</div><div class="l">insidias avibus moliri, incendere vepres,</div><div class="l">balantumque gregem fluvio mersare salubri.</div><div class="l">Saepe oleo tardi costas agitator aselli</div><div class="l">vilibus aut onerat pomis, lapidemque revertens</div><div class="l">incusum aut atrae massam picis urbe reportat.</div><span class="">card 276</span><div class="l">Ipsa dies alios alio dedit ordine Luna</div><div class="l">felicis operum. Quintam fuge: pallidus Orcus</div><div class="l">Eumenidesque satae; tum partu Terra nefando</div><div class="l">Coeumque Iapetumque creat saevumque Typhoea</div><div class="l">et coniuratos caelum rescindere fratres.</div><div class="l">Ter sunt conati inponere Pelio Ossam</div><div class="l">scilicet, atque Ossae frondosum involvere Olympum;</div><div class="l">ter pater exstructos disiecit fulmine montis.</div><div class="l">Septima post decimam felix et ponere vitem</div><div class="l">et prensos domitare boves et licia telae</div><div class="l">addere: nona fugae melior, contraria furtis.</div><span class="">card 287</span><div class="l">Multa adeo gelida melius se nocte dedere,</div><div class="l">aut cum sole novo terras inrorat Eous.</div><div class="l">Nocte leves melius stipulae, nocte arida prata</div><div class="l">tondentur, noctes lentus non deficit humor.</div><div class="l">Et quidam seros hiberni ad luminis ignis</div><div class="l">pervigilat ferroque faces inspicat acuto;</div><div class="l">interea longum cantu solata laborem</div><div class="l">arguto coniunx percurrit pectine telas,</div><div class="l">aut dulcis musti Volcano decoquit humorem</div><div class="l">et foliis undam trepidi despumat aeni.</div><div class="l">At rubicunda Ceres medio succiditur aestu</div><div class="l">et medio tostas aestu terit area fruges.</div><div class="l">Nudus ara, sere nudus; hiems ignava colono.</div><div class="l">Frigoribus parto agricolae plerumque fruuntur</div><div class="l">mutuaque inter se laeti convivia curant.</div><div class="l">Invitat genialis hiems curasque resolvit,</div><div class="l">ceu pressae cum iam portum tetigere carinae,</div><div class="l">puppibus et laeti nautae inposuere coronas.</div><div class="l">Sed tamen et quernas glandes tum stringere tempus</div><div class="l">et lauri bacas oleamque cruentaque myrta,</div><div class="l">tum gruibus pedicas et retia ponere cervis</div><div class="l">auritosque sequi lepores, tum figere dammas,</div><div class="l">stuppea torquentem Balearis verbera fundae,</div><div class="l">cum nix alta iacet, glaciem cum flumina trudunt.</div><span class="">card 311</span><div class="l">Quid tempestates autumni et sidera dicam,</div><div class="l">atque, ubi iam breviorque dies et mollior aestas,</div><div class="l">quae vigilanda viris. vel cum ruit imbriferum ver,</div><div class="l">spicea iam campis cum messis inhorruit et cum</div><div class="l">frumenta in viridi stipula lactentia turgent.</div><div class="l">Saepe ego, cum flavis messorem induceret arvis</div><div class="l">agricola et fragili iam stringeret hordea culmo,</div><div class="l">omnia ventorum concurrere proelia vidi,</div><div class="l">quae gravidam late segetem ab radicibus imis</div><div class="l">sublimem expulsam eruerent; ita turbine nigro</div><div class="l">ferret hiems culmumque levem stipulasque volantis.</div><div class="l">Saepe etiam inmensum caelo venit agmen aquarum</div><div class="l">et foedam glomerant tempestatem imbribus atris</div><div class="l">collectae ex alto nubes; ruit arduus aether</div><div class="l">et pluvia ingenti sata laeta boumque labores</div><div class="l">diluit; inplentur fossae et cava flumina crescunt</div><div class="l">cum sonitu fervetque fretis spirantibus aequor.</div><div class="l">Ipse pater media nimborum in nocte corusca</div><div class="l">fulmina molitur dextra; quo maxuma motu</div><div class="l">terra tremit; fugere ferae et mortalia corda</div><div class="l">per gentis humilis stravit pavor; ille flagranti</div><div class="l">aut Athon aut Rhodopen aut alta Ceraunia telo</div><div class="l">deicit; ingeminant austri et densissimus imber;</div><div class="l">nunc nemora ingenti vento, nunc litora plangunt.</div><div class="l">Hoc metuens caeli menses et sidera serva,</div><div class="l">frigida Saturni sese quo stella receptet,</div><div class="l">quos ignis caelo Cyllenius erret in orbis.</div><div class="l">In primis venerare deos atque annua magnae</div><div class="l">sacra refer Cereri laetis operatus in herbis</div><div class="l">extremae sub casum hiemis, iam vere sereno.</div><div class="l">Tum pingues agni et tum mollissima vina,</div><div class="l">tum somni dulces densaeque in montibus umbrae.</div><div class="l">Cuncta tibi Cererem pubes agrestis adoret;</div><div class="l">cui tu lacte favos et miti dilue Baccho,</div><div class="l">terque novas circum felix eat hostia fruges,</div><div class="l">omnis quam chorus et socii comitentur ovantes,</div><div class="l">et Cererem clamore vocent in tecta; neque ante</div><div class="l">falcem maturis quisquam supponat aristis,</div><div class="l">quam Cereri torta redimitus tempora quercu</div><div class="l">det motus incompositos et carmina dicat.</div><span class="">card 351</span><div class="l">Atque haec ut certis possemus discere signis,</div><div class="l">aestusque pluviasque et agentis frigora ventos,</div><div class="l">ipse Pater statuit, quid menstrua Luna moneret,</div><div class="l">quo signo caderent austri, quid saepe videntes</div><div class="l">agricolae propius stabulis armenta tenerent.</div><div class="l">Continuo ventis surgentibus aut freta ponti</div><div class="l">incipiunt agitata tumescere et aridus altis</div><div class="l">montibus audiri fragor aut resonantia longe</div><div class="l">litora misceri et nemorum increbrescere murmur.</div><div class="l">Iam sibi tum a curvis male temperat unda carinis,</div><div class="l">cum medio celeres revolant ex aequore mergi</div><div class="l">clamoremque ferunt ad litora, cumque marinae</div><div class="l">in sicco ludunt fulicae notasque paludes</div><div class="l">deserit atque altam supra volat ardea nubem.</div><div class="l">Saepe etiam stellas vento inpendente videbis</div><div class="l">praecipitis caelo labi noctisque per umbram</div><div class="l">flammarum longos a tergo albescere tractus;</div><div class="l">saepe levem paleam et frondes volitare caducas</div><div class="l">aut summa nantis in aqua colludere plumas.</div><div class="l">At Boreae de parte trucis cum fulminat et cum</div><div class="l">Eurique Zephyrique tonat domus: omnia plenis</div><div class="l">rura natant fossis atque omnis navita ponto</div><div class="l">humida vela legit. Numquam inprudentibus imber</div><div class="l">obfuit: aut illum surgentem vallibus imis</div><div class="l">aëriae fugere grues, aut bucula caelum</div><div class="l">suspiciens patulis captavit naribus auras,</div><div class="l">aut arguta lacus circumvolitavit hirundo</div><div class="l">et veterem in limo ranae cecinere querelam.</div><div class="l">Saepius et tectis penetralibus extulit ova</div><div class="l">angustum formica terens iter et bibit ingens</div><div class="l">arcus et e pastu decedens agmine magno</div><div class="l">corvorum increpuit densis exercitus alis.</div><div class="l">Iam variae pelagi volucres et quae Asia circum</div><div class="l">dulcibus in stagnis rimantur prata Caystri,</div><div class="l">certatim largos umeris infundere rores:</div><div class="l">nunc caput obiectare fretis, nunc currere in undas</div><div class="l">et studio incassum videas gestire lavandi.</div><div class="l">Tum cornix plena pluviam vocat inproba voce</div><div class="l">et sola in sicca secum spatiatur harena.</div><div class="l">Ne nocturna quidem carpentes pensa puellae</div><div class="l">nescivere hiemem, testa cum ardente viderent</div><div class="l">scintillare oleum et putris concrescere fungos.</div><span class="">card 393</span><div class="l">Nec minus ex imbri soles et aperta serena</div><div class="l">prospicere et certis poteris cognoscere signis:</div><div class="l">nam neque tum stellis acies obtunsa videtur,</div><div class="l">nec fratris radiis obnoxia surgere Luna,</div><div class="l">tenuia nec lanae per caelum vellera ferri;</div><div class="l">non tepidum ad solem pinnas in litore pandunt</div><div class="l">dilectae Thetidi alcyones, non ore solutos</div><div class="l">inmundi meminere sues iactare maniplos.</div><div class="l">At nebulae magis ima petunt campoque recumbunt,</div><div class="l">solis et occasum servans de culmine summo</div><div class="l">nequiquam seros exercet noctua cantus.</div><div class="l">Adparet liquido sublimis in aëre Nisus</div><div class="l">et pro purpureo poenas dat Scylla capillo:</div><div class="l">quacumque illa levem fugiens secat aethera pinnis,</div><div class="l">ecce inimicus, atrox, magno stridore per auras</div><div class="l">insequitur Nisus; qua se fert Nisus ad auras,</div><div class="l">illa levem fugiens raptim secat aethera pinnis</div><div class="l">Tum liquidas corvi presso ter gutture voces</div><div class="l">aut quater ingeminant, et saepe cubilibus altis</div><div class="l">nescio qua praeter solitum dulcedine laeti</div><div class="l">inter se in foliis strepitant; iuvat imbribus actis</div><div class="l">progeniem parvam dulcisque revisere nidos;</div><div class="l">haud equidem credo, quia sit divinitus illis</div><div class="l">ingenium aut rerum fato prudentia maior;</div><div class="l">verum ubi tempestas et caeli mobilis humor</div><div class="l">mutavere vias et Iuppiter uvidus austris</div><div class="l">denset, erant quae rara modo, et, quae densa, relaxat,</div><div class="l">vertuntur species animorum et pectora motus</div><div class="l">nunc alios, alios, dum nubila ventus agebat,</div><div class="l">concipiunt: hinc ille avium concentus in agris</div><div class="l">et laetae pecudes et ovantes gutture corvi.</div><span class="">card 424</span><div class="l">Si vero solem ad rapidum lunasque sequentis</div><div class="l">ordine respicies, numquam te crastina fallet</div><div class="l">hora neque insidiis noctis capiere serenae.</div><div class="l">Luna, revertentis cum primum colligit ignis,</div><div class="l">si nigrum obscuro conprenderit aera cornu,</div><div class="l">maxumus agricolis pelagoque parabitur imber;</div><div class="l">at si virgineum suffuderit ore ruborem,</div><div class="l">ventus erit; vento semper rubet aurea Phoebe.</div><div class="l">Sin ortu quarto, namque is certissimus auctor,</div><div class="l">pura neque obtunsis per caelum cornibus ibit,</div><div class="l">totus et ille dies et qui nascentur ab illo</div><div class="l">exactum ad mensem pluvia ventisque carebunt,</div><div class="l">votaque servati solvent in litore nautae</div><div class="l">Glauco et Panopeae et Inoo Melicertae.</div><div class="l">Sol quoque et exoriens et cum se condet in undas</div><div class="l">signa dabit; solem certissima signa sequuntur,</div><div class="l">et quae mane refert et quae surgentibus astris.</div><div class="l">Ille ubi nascentem maculis variaverit ortum</div><div class="l">conditus in nubem medioque refugerit orbe,</div><div class="l">suspecti tibi sint imbres; namque urget ab alto</div><div class="l">arboribusque satisque Notus pecorique sinister.</div><div class="l">Aut ubi sub lucem densa inter nubila sese</div><div class="l">diversi rumpent radii aut ubi pallida surget</div><div class="l">Tithoni croceum linquens Aurora cubile,</div><div class="l">heu male tum mitis defendet pampinus uvas:</div><div class="l">tam multa in tectis crepitans salit horrida grando.</div><div class="l">Hoc etiam, emenso cum iam decedit Olympo,</div><div class="l">profuerit meminisse magis; nam saepe videmus</div><div class="l">ipsius in voltu varios errare colores:</div><div class="l">caeruleus pluviam denuntiat, igneus Euros;</div><div class="l">sin maculae incipient rutilo inmiscerier igni,</div><div class="l">omnia tum pariter vento nimbisque videbis</div><div class="l">fervere. Non illa quisquam me nocte per altum</div><div class="l">ire, neque a terra moneat convellere funem.</div><div class="l">At si, cum referetque diem condetque relatum,</div><div class="l">lucidus orbis erit, frustra terrebere nimbis</div><div class="l">et claro silvas cernes Aquilone moveri.</div><div class="l">Denique quid vesper serus vehat, unde serenas</div><div class="l">ventus agat nubes, quid cogitet humidus Auster,</div><div class="l">sol tibi signa dabit. Solem quis dicere falsum</div><div class="l">audeat. Ille etiam caecos instare tumultus</div><div class="l">saepe monet fraudemque et operta tumescere bella.</div><span class="">card 466</span><div class="l">Ille etiam exstincto miseratus Caesare Romam,</div><div class="l">cum caput obscura nitidum ferrugine texit</div><div class="l">inpiaque aeternam timuerunt saecula noctem.</div><div class="l">Tempore quamquam illo tellus quoque et aequora ponti</div><div class="l">obscenaeque canes inportunaeque volucres</div><div class="l">signa dabant. Quotiens Cyclopum effervere in agros</div><div class="l">vidimus undantem ruptis fornacibus Aetnam</div><div class="l">flammarumque globos liquefactaque volvere saxa!</div><div class="l">Armorum sonitum toto Germania caelo</div><div class="l">audiit, insolitis tremuerunt motibus Alpes.</div><div class="l">Vox quoque per lucos volgo exaudita silentis</div><div class="l">ingens et simulacra modis pallentia miris</div><div class="l">visa sub obscurum noctis, pecudesque locutae,</div><div class="l">infandum! sistunt amnes terraeque dehiscunt</div><div class="l">et maestum inlacrimat templis ebur aeraque sudant.</div><div class="l">Proluit insano contorquens vertice silvas</div><div class="l">fluviorum rex Eridanus camposque per omnis</div><div class="l">cum stabulis armenta tulit. Nec tempore eodem</div><div class="l">tristibus aut extis fibrae adparere minaces</div><div class="l">aut puteis manare cruor cessavit et altae</div><div class="l">per noctem resonare lupis ululantibus urbes.</div><div class="l">Non alias caelo ceciderunt plura sereno</div><div class="l">fulgura nec diri totiens arsere cometae.</div><div class="l">ergo inter sese paribus concurrere telis</div><div class="l">Romanas acies iterum videre Philippi;</div><div class="l">nec fuit indignum superis, bis sanguine nostro</div><div class="l">Emathiam et latos Haemi pinguescere campos.</div><div class="l">Scilicet et tempus veniet, cum finibus illis</div><div class="l">agricola incurvo terram molitus aratro</div><div class="l">exesa inveniet scabra robigine pila</div><div class="l">aut gravibus rastris galeas pulsabit inanis</div><div class="l">grandiaque effossis mirabitur ossa sepulchris.</div><div class="l">Di patrii, Indigetes, et Romule Vestaque mater,</div><div class="l">quae Tuscum Tiberim et Romana Palatia servas,</div><div class="l">hunc saltem everso iuvenem succurrere saeclo</div><div class="l">ne prohibete! Satis iam pridem sanguine nostro</div><div class="l">Laomedonteae luimus periuria Troiae;</div><div class="l">iam pridem nobis caeli te regia, Caesar,</div><div class="l">invidet atque hominum queritur curare triumphos;</div><div class="l">quippe ubi fas versum atque nefas: tot bella per orbem,</div><div class="l">tam multae scelerum facies; non ullus aratro</div><div class="l">dignus honos, squalent abductis arva colonis</div><div class="l">et curvae rigidum falces conflantur in ensem.</div><div class="l">Hinc movet Euphrates, illinc Germania bellum;</div><div class="l">vicinae ruptis inter se legibus urbes</div><div class="l">arma ferunt; saevit toto Mars inpius orbe;</div><div class="l">ut cum carceribus sese effudere quadrigae,</div><div class="l">addunt in spatia et frustra retinacula tendens</div><div class="l">fertur equis auriga neque audit currus habenas.</div></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><span class="">card 1</span><div class="l">Hactenus arvorum cultus et sidera caeli,</div><div class="l">nunc te, Bacche, canam, nec non silvestria tecum</div><div class="l">virgulta et prolem tarde crescentis olivae.</div><div class="l">Huc, pater o Lenaee—tuis hic omnia plena</div><div class="l">muneribus, tibi pampineo gravidus autumno</div><div class="l">floret ager, spumat plenis vindemia labris—</div><div class="l">huc, pater o Lenaee, veni nudataque musto</div><div class="l">tingue novo mecum direptis crura cothurnis.</div><span class="">card 9</span><div class="l">Principio arboribus varia est natura creandis.</div><div class="l">namque aliae nullis hominum cogentibus ipsae</div><div class="l">sponte sua veniunt camposque et flumina late</div><div class="l">curva tenent, ut molle siler lentaeque genestae,</div><div class="l">populus et glauca canentia fronde salicta;</div><div class="l">pars autem posito surgunt de semine, ut altae</div><div class="l">castaneae nemorumque Iovi quae maxima frondet</div><div class="l">aesculus atque habitae Grais oracula quercus.</div><div class="l">Pullulat ab radice aliis densissima silva,</div><div class="l">ut cerasis ulmisque; etiam Parnasia laurus</div><div class="l">parva sub ingenti matris se subicit umbra.</div><div class="l">Hos natura modos primum dedit, his genus omne</div><div class="l">silvarum fruticumque viret nemorumque sacrorum.</div><div class="l">Sunt aliae, quas ipse via sibi repperit usus.</div><div class="l">Hic plantas tenero abscindens de corpore matrum</div><div class="l">deposuit sulcis, hic stirpes obruit arvo</div><div class="l">quadrifidasque sudes et acuto robore vallos;</div><div class="l">silvarumque aliae pressos propaginis arcus</div><div class="l">exspectant et viva sua plantaria terra;</div><div class="l">nil radicis egent aliae summumque putator</div><div class="l">haud dubitat terrae referens mandare cacumen.</div><div class="l">Quin et caudicibus sectis—mirabile dictu—</div><div class="l">truditur e sicco radix oleagina ligno.</div><div class="l">Et saepe alterius ramos inpune videmus</div><div class="l">vertere in alterius mutatamque insita mala</div><div class="l">ferre pirum et prunis lapidosa rubescere corna.</div><span class="">card 35</span><div class="l">Quare agite o proprios generatim discite cultus,</div><div class="l">agricolae, fructusque feros mollite colendo,</div><div class="l">neu segnes iaceant terrae. Iuvat Ismara Baccho</div><div class="l">conserere atque olea magnum vestire Taburnum.</div><div class="l">Tuque ades inceptumque una decurre laborem,</div><div class="l">O decus, o famae merito pars maxima nostrae,</div><div class="l">Maecenas, pelagoque volans da vela patenti;</div><div class="l">non ego cuncta meis amplecti versibus opto,</div><div class="l">non, mihi si linguae centum sint oraque centum,</div><div class="l">ferrea vox; ades et primi lege litoris oram.</div><div class="l">In manibus terrae; non hic te carmine ficto</div><div class="l">atque per ambages et longa exorsa tenebo.</div><span class="">card 47</span><div class="l">Sponte sua quae se tollunt in luminis oras,</div><div class="l">infecunda quidem, sed laeta et fortia surgunt;</div><div class="l">quippe solo natura subest. Tamen haec quoque, si quis</div><div class="l">inserat aut scrobibus mandet mutata subactis,</div><div class="l">exuerint silvestrem animum cultuque frequenti</div><div class="l">in quascumque voles artis haud tarda sequentur.</div><div class="l">Nec non et sterilis, quae stirpibus exit ab imis,</div><div class="l">hoc faciat, vacuos si sit digesta per agros;</div><div class="l">nunc altae frondes et rami matris opacant</div><div class="l">crescentique adimunt fetus uruntque ferentem.</div><div class="l">Iam quae seminibus iactis se sustulit arbos</div><div class="l">tarda venit seris factura nepotibus umbram,</div><div class="l">pomaque degenerant sucos oblita priores</div><div class="l">et turpis avibus praedam fert uva racemos.</div><div class="l">Scilicet omnibus est labor inpendendus et omnes</div><div class="l">cogendae in sulcum ac multa mercede domandae.</div><div class="l">Sed truncis oleae melius, propagine vites</div><div class="l">respondent, solido Paphiae de robore myrtus;</div><div class="l">plantis et durae coryli nascuntur et ingens</div><div class="l">fraxinus Herculeaeque arbos umbrosa coronae</div><div class="l">Chaoniique patris glandes, etiam ardua palma</div><div class="l">nascitur et casus abies visura marinos.</div><div class="l">Inseritur vero et fetu nucis arbutus horrida,</div><div class="l">et steriles platani malos gessere valentis;</div><div class="l">castaneae fagus, ornusque incanuit albo</div><div class="l">flore piri glandemque sues fregere sub ulmis.</div><span class="">card 73</span><div class="l">Nec modus inserere atque oculos inponere simplex.</div><div class="l">Nam qua se medio trudunt de cortice gemmae</div><div class="l">et tenuis rumpunt tunicas, angustus in ipso</div><div class="l">fit nodo sinus: huc aliena ex arbore germen</div><div class="l">includunt udoque docent inolescere libro.</div><div class="l">Aut rursum enodes trunci resecantur et alte</div><div class="l">finditur in solidum cuneis via, deinde feraces</div><div class="l">plantae inmittuntur: nec longum tempus, et ingens</div><div class="l">exsilit ad caelum ramis felicibus arbos</div><div class="l">miraturque novas frondes et non sua poma.</div><span class="">card 83</span><div class="l">Praeterea genus haud unum nec fortibus ulmis</div><div class="l">nec salici lotoque neque Idaeis cyparissis,</div><div class="l">nec pingues unam in faciem nascuntur olivae,</div><div class="l">orchades et radii et amara pausia baca</div><div class="l">pomaque et Alcinoi silvae, nec surculus idem</div><div class="l">Crustumiis Syriisque piris gravibusque volemis.</div><div class="l">Non eadem arboribus pendet vindemia nostris,</div><div class="l">quam Methymnaeo carpit de palmite Lesbos;</div><div class="l">sunt Thasiae vites, sunt et Mareotides albae,</div><div class="l">pinguibus hae terris habiles, levioribus illae,</div><div class="l">et passo Psithia utilior tenuisque Lageos</div><div class="l">temptatura pedes olim vincturaque linguam,</div><div class="l">purpureae preciaeque, et quo te carmine dicam,</div><div class="l">Rhaetica? Nec cellis ideo contende Falernis.</div><div class="l">Sunt et Amineae vites, firmissima vina,</div><div class="l">Tmolius adsurgit quibus et rex ipse Phanaeus;</div><div class="l">Argitisque minor, cui non certaverit ulla</div><div class="l">aut tantum fluere aut totidem durare per annos.</div><div class="l">Non ego te, Dis et mensis accepta secundis,</div><div class="l">transierim, Rhodia, et tumidis, Bumaste, racemis.</div><div class="l">Sed neque quam multae species nec nomina quae sint,</div><div class="l">est numerus; neque enim numero conprendere refert;</div><div class="l">quem qui scire velit, Libyci velit aequoris idem</div><div class="l">discere quam multae Zephyro turbentur harenae,</div><div class="l">aut ubi navigiis violentior incidit Eurus,</div><div class="l">nosse, quot Ionii veniant ad litora fluctus.</div><span class="">card 109</span><div class="l">Nec vero terrae ferre omnes omnia possunt.</div><div class="l">fluminibus salices crassisque paludibus alni</div><div class="l">nascuntur, steriles saxosis montibus orni;</div><div class="l">litora myrtetis laetissima; denique apertos</div><div class="l">Bacchus amat collis, aquilonem et frigora taxi.</div><div class="l">Aspice et extremis domitum cultoribus orbem</div><div class="l">Eoasque domos Arabum pictosque Gelonos:</div><div class="l">divisae arboribus patriae. Sola India nigrum</div><div class="l">fert ebenum, solis est turea virga Sabaeis.</div><div class="l">Quid tibi odorato referam sudantia ligno</div><div class="l">balsamaque et bacas semper frondentis acanthi?</div><div class="l">Quid nemora Aethiopum molli canentia lana,</div><div class="l">velleraque ut foliis depectant tenuia Seres;</div><div class="l">aut quos Oceano propior gerit India lucos,</div><div class="l">extremi sinus orbis, ubi aera vincere summum</div><div class="l">arboris haud ullae iactu potuere sagittae?</div><div class="l">Et gens illa quidem sumptis non tarda pharetris.</div><div class="l">Media fert tristis sucos tardumque saporem</div><div class="l">felicis mali, quo non praesentius ullum,</div><div class="l">pocula si quando saevae infecere novercae,</div><div class="l">miscueruntque herbas et non innoxia verba,</div><div class="l">auxilium venit ac membris agit atra venena.</div><div class="l">Ipsa ingens arbos faciemque simillima lauro;</div><div class="l">et, si non alium late iactaret odorem,</div><div class="l">laurus erat; folia haud ullis labentia ventis;</div><div class="l">flos ad prima tenax; animas et olentia Medi</div><div class="l">ora fovent illo et senibus medicantur anhelis.</div><span class="">card 136</span><div class="l">sed neque Medorum, silvae ditissima, terra,</div><div class="l">nec pulcher Ganges atque auro turbidus Hermus</div><div class="l">laudibus Italiae certent, non Bactra neque Indi</div><div class="l">totaque turiferis Panchaia pinguis harenis.</div><div class="l">Haec loca non tauri spirantes naribus ignem</div><div class="l">invertere satis inmanis dentibus hydri</div><div class="l">nec galeis densisque virum seges horruit hastis;</div><div class="l">sed gravidae fruges et Bacchi Massicus humor</div><div class="l">inplevere; tenent oleae armentaque laeta.</div><div class="l">Hinc bellator equus campo sese arduus infert;</div><div class="l">hinc albi, Clitumne, greges et maxima taurus</div><div class="l">victima, saepe tuo perfusi flumine sacro,</div><div class="l">Romanos ad templa deum duxere triumphos.</div><div class="l">Hic ver adsiduum atque alienis mensibus aestas</div><div class="l">bis gravidae pecudes, bis pomis utilis arbos.</div><div class="l">At rabidae tigres absunt et saeva leonum</div><div class="l">semina nec miseros fallunt aconita legentis</div><div class="l">nec rapit inmensos orbis per humum neque tanto</div><div class="l">squameus in spiram tractu se colligit anguis.</div><div class="l">Adde tot egregias urbes operumque laborem,</div><div class="l">tot congesta manu praeruptis oppida saxis</div><div class="l">fluminaque antiquos subter labentia muros.</div><div class="l">An mare, quod supra, memorem, quodque adluit infra</div><div class="l">anne lacus tantos? Te, Lari maxume, teque,</div><div class="l">fluctibus et fremitu adsurgens Benace marino</div><div class="l">an memorem portus Lucrinoque addita claustra</div><div class="l">atque indignatum magnis stridoribus aequor</div><div class="l">Iulia qua ponto longe sonat unda refuso</div><div class="l">Tyrrhenusque fretis inmittitur aestus Avernis?</div><div class="l">Haec eadem argenti rivos aerisque metalla</div><div class="l">ostendit venis atque auro plurima fluxit.</div><div class="l">Haec genus acre virum, Marsos pubemque Sabellam</div><div class="l">adsuetumque malo Ligurem Volscosque verutos</div><div class="l">extulit, haec Decios, Marios, magnosque Camillos,</div><div class="l">Scipiadas duros bello et te, maxume Caesar,</div><div class="l">qui nunc extremis Asiae iam victor in oris</div><div class="l">inbellem avertis Romanis arcibus Indum.</div><div class="l">Salve, magna parens frugum, Saturnia tellus,</div><div class="l">magna virum; tibi res antiquae laudis et artem</div><div class="l">ingredior, sanctos ausus recludere fontis,</div><div class="l">Ascraeumque cano Romana per oppida carmen.</div><span class="">card 177</span><div class="l">Nunc locus arvorum ingeniis: quae robora cuique,</div><div class="l">quis color et quae sit rebus natura ferendis.</div><div class="l">Difficiles primum terrae collesque maligni,</div><div class="l">tenuis ubi argilla et dumosis calculus arvis,</div><div class="l">Palladia gaudent silva vivacis olivae.</div><div class="l">Indicio est tractu surgens oleaster eodem</div><div class="l">plurimus et strati bacis silvestribus agri.</div><div class="l">At quae pinguis humus dulcique uligine laeta,</div><div class="l">quique frequens herbis et fertilis ubere campus—</div><div class="l">qualem saepe cava montis convalle solemus</div><div class="l">despicere; huc summis liquuntur rupibus amnes</div><div class="l">felicemque trahunt limum—quique editus austro</div><div class="l">et filicem curvis invisam pascit aratris:</div><div class="l">hic tibi praevalidas olim multoque fluentis</div><div class="l">sufficiet Baccho vitis, hic fertilis uvae,</div><div class="l">hic laticis, qualem pateris libamus et auro,</div><div class="l">inflavit cum pinguis ebur Tyrrhenus ad aras,</div><div class="l">lancibus et pandis fumantia reddimus exta.</div><div class="l">Sin armenta magis studium vitulosque tueri</div><div class="l">aut ovium fetum aut urentis culta capellas,</div><div class="l">saltus et saturi petito longinqua Tarenti</div><div class="l">et qualem infelix amisit Mantua campum,</div><div class="l">pascentem niveos herboso flumine cycnos;</div><div class="l">non liquidi gregibus fontes, non gramina deerunt;</div><div class="l">et, quantum longis carpent armenta diebus,</div><div class="l">exigua tantum gelidus ros nocte reponet.</div><div class="l">Nigra fere et presso pinguis sub vomere terra</div><div class="l">et cui putre solum,—namque hoc imitamur arando—</div><div class="l">optima frumentis; non ullo ex aequore cernes</div><div class="l">plura domum tardis decedere plaustra iuvencis;</div><div class="l">aut unde iratus silvam devexit arator</div><div class="l">et nemora evertit multos ignava per annos</div><div class="l">antiquasque domos avium cum stirpibus imis</div><div class="l">eruit; illae altum nidis petiere relictis,</div><div class="l">at rudis enituit inpulso vomere campus.</div><div class="l">Nam ieiuna quidem clivosi glarea ruris</div><div class="l">vix humilis apibus casias roremque ministrat;</div><div class="l">et tophus scaber et nigris exesa chelydris</div><div class="l">creta negant alios aeque serpentibus agros</div><div class="l">dulcem ferre cibum et curvas praebere latebras.</div><div class="l">Quae tenuem exhalat nebulam fumosque volucris</div><div class="l">et bibit humorem et, cum volt, ex se ipsa remittit</div><div class="l">quaeque suo semper viridi se gramine vestit</div><div class="l">nec scabie et salsa laedit robigine ferrum:</div><div class="l">illa tibi laetis intexet vitibus ulmos,</div><div class="l">illa ferax oleo est, illam experiere colendo</div><div class="l">et facilem pecori et patientem vomeris unci.</div><div class="l">Talem dives arat Capua et vicina Vesevo</div><div class="l">ora iugo et vacuis Clanius non aequus Acerris.</div><span class="">card 226</span><div class="l">Nunc, quo quamque modo possis cognoscere, dicam.</div><div class="l">Rara sit an supra morem si densa requires—</div><div class="l">altera frumentis quoniam favet, altera Baccho,</div><div class="l">densa magis Cereri, rarissima quaeque Lyaeo—</div><div class="l">ante locum capies oculis alteque iubebis</div><div class="l">in solido puteum demitti omnemque repones</div><div class="l">rursus humum et pedibus summas aequabis harenas.</div><div class="l">Si deerunt, rarum pecorique et vitibus almis</div><div class="l">aptius uber erit; sin in sua posse negabunt</div><div class="l">ire loca et scrobibus superabit terra repletis,</div><div class="l">spissus ager; glaebas cunctantis crassaque terga</div><div class="l">exspecta et validis terram proscinde iuvencis.</div><div class="l">Salsa autem tellus et quae perhibetur amara,</div><div class="l">frugibus infelix—ea nec mansuescit arando</div><div class="l">nec Baccho genus aut pomis sua nomina servat—</div><div class="l">tale dabit specimen: tu spisso vimine qualos</div><div class="l">colaque prelorum fumosis deripe tectis;</div><div class="l">huc ager ille malus dulcesque a fontibus undae</div><div class="l">ad plenum calcentur; aqua eluctabitur omnis</div><div class="l">scilicet, et grandes ibunt per vimina guttae;</div><div class="l">at sapor indicium faciet manifestus et ora</div><div class="l">tristia temptantum sensu torquebit amaro.</div><div class="l">Pinguis item quae sit tellus, hoc denique pacto</div><div class="l">discimus: haud umquam manibus iactata fatiscit,</div><div class="l">sed picis in morem ad digitos lentescit habendo.</div><div class="l">Humida maiores herbas alit, ipsaque iusto</div><div class="l">laetior. Ah nimium ne sit mihi fertilis illa</div><div class="l">nec se praevalidam primis ostendat aristis!</div><div class="l">Quae gravis est, ipso tacitam se pondere prodit,</div><div class="l">quaeque levis. Promptum est oculis praediscere nigram,</div><div class="l">et quis cui color. At sceleratum exquirere frigus</div><div class="l">difficile est: piceae tantum taxique nocentes</div><div class="l">interdum aut hederae pandunt vestigia nigrae.</div><span class="">card 259</span><div class="l">his animadversis terram multo ante memento</div><div class="l">excoquere et magnos scrobibus concidere montis,</div><div class="l">ante supinatas aquiloni ostendere glaebas,</div><div class="l">quam laetum infodias vitis genus. Optima putri</div><div class="l">arva solo: id venti curant gelidaeque pruinae</div><div class="l">et labefacta movens robustus iugera fossor.</div><div class="l">Ac si quos haud ulla viros vigilantia fugit,</div><div class="l">ante locum similem exquirunt, ubi prima paretur</div><div class="l">arboribus seges et quo mox digesta feratur,</div><div class="l">mutatam ignorent subito ne semina matrem.</div><div class="l">Quin etiam caeli regionem in cortice signant,</div><div class="l">ut, quo quaeque modo steterit, qua parte calores</div><div class="l">Austrinos tulerit, quae terga obverterit axi,</div><div class="l">restituant: adeo in teneris consuescere multum est.</div><div class="l">Collibus an plano melius sit ponere vitem,</div><div class="l">quaere prius. Si pinguis agros metabere campi,</div><div class="l">densa sere; in denso non segnior ubere Bacchus;</div><div class="l">sin tumulis adclive solum collisque supinos,</div><div class="l">indulge ordinibus, nec setius omnis in unguem</div><div class="l">arboribus positis secto via limite quadret.</div><div class="l">Ut saepe ingenti bello cum longa cohortis</div><div class="l">explicuit legio et campo stetit agmen aperto,</div><div class="l">directaeque acies, ac late fluctuat omnis</div><div class="l">aere renidenti tellus, necdum horrida miscent</div><div class="l">proelia, sed dubius mediis Mars errat in armis:</div><div class="l">omnia sint paribus numeris dimensa viarum;</div><div class="l">non animum modo uti pascat prospectus inanem,</div><div class="l">sed quia non aliter viris dabit omnibus aequas</div><div class="l">terra neque in vacuum poterunt se extendere rami.</div><span class="">card 288</span><div class="l">Forsitan et scrobibus quae sint fastigia quaeras.</div><div class="l">ausim vel tenui vitem committere sulco.</div><div class="l">Altior ac penitus terrae defigitur arbos,</div><div class="l">aesculus in primis, quae quantum vertice ad auras</div><div class="l">aetherias, tantum radice in Tartara tendit.</div><div class="l">Ergo non hiemes illam, non flabra neque imbres</div><div class="l">convellunt; inmota manet, multosque nepotes,</div><div class="l">multa virum volvens durando saecula vincit.</div><div class="l">Tum fortis late ramos et bracchia pandens</div><div class="l">huc illuc, media ipsa ingentem sustinet umbram.</div><span class="">card 298</span><div class="l">Neve tibi ad solem vergant vineta cadentem,</div><div class="l">Neve inter vitis corylum sere, neve flagella</div><div class="l">summa pete aut summa defringe ex arbore plantas</div><div class="l">tantus amor terrae—neu ferro laede retunso</div><div class="l">semina, neve oleae silvestris insere truncos:</div><div class="l">nam saepe incautis pastoribus excidit ignis,</div><div class="l">qui furtim pingui primum sub cortice tectus</div><div class="l">robora conprendit frondesque elapsus in altas</div><div class="l">ingentem caelo sonitum dedit; inde secutus</div><div class="l">per ramos victor perque alta cacumina regnat</div><div class="l">et totum involvit flammis nemus et ruit atram</div><div class="l">ad caelum picea crassus caligine nubem,</div><div class="l">praesertim si tempestas a vertice silvis</div><div class="l">incubuit glomeratque ferens incendia ventus.</div><div class="l">Hoc ubi, non a stirpe valent caesaeque reverti</div><div class="l">possunt atque ima similes revirescere terra;</div><div class="l">infelix superat foliis oleaster amaris.</div><span class="">card 315</span><div class="l">Nec tibi tam prudens quisquam persuadeat auctor</div><div class="l">tellurem Borea rigidam spirante movere.</div><div class="l">Rura gelu tum claudit hiems nec semine iacto</div><div class="l">concretam patitur radicem adfigere terrae.</div><div class="l">Optima vinetis satio, cum vere rubenti</div><div class="l">candida venit avis longis invisa colubris,</div><div class="l">prima vel autumni sub frigora, cum rapidus Sol</div><div class="l">nondum hiemem contingit equis, iam praeterit aestas.</div><div class="l">Ver adeo frondi nemorum, ver utile silvis;</div><div class="l">vere tument terrae et genitalia semina poscunt.</div><div class="l">Tum pater omnipotens fecundis imbribus Aether</div><div class="l">coniugis in gremium laetae descendit et omnis</div><div class="l">magnus alit magno commixtus corpore fetus.</div><div class="l">Avia tum resonant avibus virgulta canoris</div><div class="l">et Venerem certis repetunt armenta diebus;</div><div class="l">parturit almus ager Zephyrique tepentibus auris</div><div class="l">laxant arva sinus; superat tener omnibus humor;</div><div class="l">inque novos soles audent se germina tuto</div><div class="l">credere, nec metuit surgentis pampinus austros</div><div class="l">aut actum caelo magnis aquilonibus imbrem,</div><div class="l">sed trudit gemmas et frondes explicat omnis.</div><div class="l">Non alios prima crescentis origine mundi</div><div class="l">inluxisse dies aliumve habuisse tenorem</div><div class="l">crediderim: ver illud erat, ver magnus agebat</div><div class="l">orbis et hibernis parcebant flatibus Euri,</div><div class="l">cum primae lucem pecudes hausere virumque</div><div class="l">terrea progenies duris caput extulit arvis,</div><div class="l">inmissaeque ferae silvis et sidera caelo.</div><div class="l">Nec res hunc tenerae possent perferre laborem,</div><div class="l">si non tanta quies iret frigusque caloremque</div><div class="l">inter, et exciperet caeli indulgentia terras.</div><span class="">card 346</span><div class="l">Quod superest, quaecumque premes virgulta per agros,</div><div class="l">sparge fimo pingui et multa memor occule terra,</div><div class="l">aut lapidem bibulum aut squalentis infode conchas;</div><div class="l">inter enim labentur aquae tenuisque subibit</div><div class="l">halitus atque animos tollent sata; iamque reperti,</div><div class="l">qui saxo super atque ingentis pondere testae</div><div class="l">urgerent; hoc effusos munimen ad imbris,</div><div class="l">hoc, ubi hiulca siti findit canis aestifer arva.</div><span class="">card 354</span><div class="l">Seminibus positis superest diducere terram</div><div class="l">saepius ad capita et duros iactare bidentis,</div><div class="l">aut presso exercere solum sub vomere et ipsa</div><div class="l">flectere luctantis inter vineta iuvencos;</div><div class="l">tum levis calamos et rasae hastilia virgae</div><div class="l">fraxineasque aptare sudes furcasque valentis,</div><div class="l">viribus eniti quarum et contemnere ventos</div><div class="l">adsuescant summasque sequi tabulata per ulmos.</div><span class="">card 362</span><div class="l">Ac dum prima novis adolescit frondibus aetas,</div><div class="l">parcendum teneris, et dum se laetus ad auras</div><div class="l">palmes agit laxis per purum inmissus habenis,</div><div class="l">ipsa acie nondum falcis temptanda, sed uncis</div><div class="l">carpendae manibus frondes interque legendae.</div><div class="l">Inde ubi iam validis amplexae stirpibus ulmos</div><div class="l">exierint, tum stringe comas, tum bracchia tonde—</div><div class="l">ante reformidant ferrum—tum denique dura</div><div class="l">exerce imperia et ramos conpesce fluentis.</div><span class="">card 371</span><div class="l">Texendae saepes etiam et pecus omne tenendum,</div><div class="l">praecipue dum frons tenera inprudensque laborum;</div><div class="l">cui super indignas hiemes solemque potentem</div><div class="l">silvestres uri adsidue capreaeque sequaces</div><div class="l">inludunt, pascuntur oves avidaeque iuvencae.</div><div class="l">Frigora nec tantum cana concreta pruina</div><div class="l">aut gravis incumbens scopulis arentibus aestas,</div><div class="l">quantum illi nocuere greges durique venenum</div><div class="l">dentis et admorso signata in stirpe cicatrix.</div><div class="l">Non aliam ob culpam Baccho caper omnibus aris</div><div class="l">caeditur et veteres ineunt proscaenia ludi</div><div class="l">praemiaque ingeniis pagos et compita circum</div><div class="l">thesidae posuere atque inter pocula laeti</div><div class="l">mollibus in pratis unctos saluere per utres.</div><div class="l">Nec non Ausonii, Troia gens missa, coloni</div><div class="l">versibus incomptis ludunt risuque soluto</div><div class="l">oraque corticibus sumunt horrenda cavatis</div><div class="l">et te, Bacche, vocant per carmina laeta tibique</div><div class="l">oscilla ex alta suspendunt mollia pinu.</div><div class="l">Hinc omnis largo pubescit vinea fetu,</div><div class="l">conplentur vallesque cavae saltusque profundi,</div><div class="l">et quocumque deus circum caput egit honestum.</div><div class="l">Ergo rite suum Baccho dicemus honorem</div><div class="l">carminibus patriis lancesque et liba feremus</div><div class="l">et ductus cornu stabit sacer hircus ad aram</div><div class="l">pinguiaque in veribus torrebimus exta colurnis.</div><span class="">card 397</span><div class="l">Est etiam ille labor curandis vitibus alter,</div><div class="l">cui numquam exhausti satis est: namque omne quot annis</div><div class="l">terque quaterque solum scindendum glebaque versis</div><div class="l">aeternum frangenda bidentibus, omne levandum</div><div class="l">fronde nemus. Redit agricolis labor actus in orbem</div><div class="l">atque in se sua per vestigia volvitur annus.</div><div class="l">Ac iam olim, seras posuit cum vinea frondes,</div><div class="l">frigidus et silvis aquilo decussit honorem,</div><div class="l">iam tum acer curas venientem extendit in annum</div><div class="l">rusticus et curvo Saturni dente relictam</div><div class="l">persequitur vitem attondens fingitque putando.</div><div class="l">Primus humum fodito, primus devecta cremato</div><div class="l">sarmenta et vallos primus sub tecta referto;</div><div class="l">postremus metito. Bis vitibus ingruit umbra,</div><div class="l">bis segetem densis obducunt sentibus herbae;</div><div class="l">durus uterque labor: laudato ingentia rura,</div><div class="l">exiguum colito. Nec non etiam aspera rusci</div><div class="l">vimina per silvam et ripis fluvialis arundo</div><div class="l">caeditur, incultique exercet cura salicti.</div><div class="l">Iam vinctae vites, iam falcem arbusta reponunt,</div><div class="l">iam canit effectos extremus vinitor antes:</div><div class="l">sollicitanda tamen tellus pulvisque movendus</div><div class="l">et iam maturis metuendus Iuppiter uvis.</div><span class="">card 420</span><div class="l">Contra non ulla est oleis cultura; neque illae</div><div class="l">procurvam exspectant falcem rastrosque tenacis,</div><div class="l">cum semel haeserunt arvis aurasque tulerunt;</div><div class="l">ipsa satis tellus, cum dente recluditur unco,</div><div class="l">sufficit humorem et gravidas, cum vomere, fruges.</div><div class="l">Hoc pinguem et placitam Paci nutritor olivam.</div><span class="">card 426</span><div class="l">Poma quoque, ut primum truncos sensere valentis</div><div class="l">et viris habuere suas, ad sidera raptim</div><div class="l">vi propria nituntur opisque haud indiga nostrae.</div><div class="l">Nec minus interea fetu nemus omne gravescit</div><div class="l">sanguineisque inculta rubent aviaria bacis.</div><div class="l">Tondentur cytisi, taedas silva alta ministrat,</div><div class="l">pascunturque ignes nocturni et lumina fundunt.</div><div class="l">Et dubitant homines serere atque inpendere curam</div><div class="l">quid maiora sequar?—salices humilesque genestae</div><div class="l">aut illae pecori frondem aut pastoribus umbram</div><div class="l">Sufficiunt saepemque satis et pabula melli—</div><div class="l">et iuvat undantem buxo spectare Cytorum</div><div class="l">naryciaeque picis lucos, iuvat arva videre</div><div class="l">non rastris, hominum non ulli obnoxia curae.</div><div class="l">Ipsae Caucasio steriles in vertice silvae,</div><div class="l">quas animosi Euri adsidue franguntque feruntque,</div><div class="l">dant alios aliae fetus, dant utile lignum</div><div class="l">navigiis pinus, domibus cedrumque cupressosque.</div><div class="l">Hinc radios trivere rotis, hinc tympana plaustris</div><div class="l">agricolae et pandas ratibus posuere carinas,</div><div class="l">viminibus salices fecundae, frondibus ulmi,</div><div class="l">at myrtus validis hastilibus et bona bello</div><div class="l">cornus, Ituraeos taxi torquentur in arcus.</div><div class="l">Nec tiliae leves aut torno rasile buxum</div><div class="l">non formam accipiunt ferroque cavantur acuto.</div><div class="l">Nec non et torrentem undam levis innatat alnus,</div><div class="l">missa Pado; nec non et apes examina condunt</div><div class="l">corticibusque cavis vitiosaeque ilicis alvo.</div><div class="l">Quid memorandum aeque Baccheia dona tulerunt</div><div class="l">Bacchus et ad culpam causas dedit; ille furentis</div><div class="l">centauros leto domuit, Rhoetumque Pholumque</div><div class="l">et magno Hylaeum Lapithis cratere minantem.</div><span class="">card 458</span><div class="l">O fortunatos nimium, sua si bona norint,</div><div class="l">agricolas! quibus ipsa procul discordibus armis</div><div class="l">fundit humo facilem victum iustissima tellus.</div><div class="l">Si non ingentem foribus domus alta superbis</div><div class="l">mane salutantum totis vomit aedibus undam,</div><div class="l">nec varios inhiant pulchra testudine postis</div><div class="l">inlusasque auro vestes Ephyreiaque aera,</div><div class="l">alba neque Assyrio fucatur lana veneno</div><div class="l">nec casia liquidi corrumpitur usus olivi:</div><div class="l">at secura quies et nescia fallere vita,</div><div class="l">dives opum variarum, at latis otia fundis—</div><div class="l">speluncae vivique lacus et frigida Tempe</div><div class="l">mugitusque boum mollesque sub arbore somni—</div><div class="l">non absunt; illic saltus ac lustra ferarum</div><div class="l">et patiens operum exiguoque adsueta iuventus,</div><div class="l">sacra deum sanctique patres; extrema per illos</div><div class="l">iustitia excedens terris vestigia fecit.</div><span class="">card 475</span><div class="l">Me vero primum dulces ante omnia Musae,</div><div class="l">quarum sacra fero ingenti percussus amore,</div><div class="l">accipiant caelique vias et sidera monstrent,</div><div class="l">defectus solis varios lunaeque labores;</div><div class="l">unde tremor terris, qua vi maria alta tumescant</div><div class="l">obicibus ruptis rursusque in se ipsa residant,</div><div class="l">quid tantum Oceano properent se tinguere soles</div><div class="l">hiberni, vel quae tardis mora noctibus obstet.</div><div class="l">Sin, has ne possim naturae accedere partis,</div><div class="l">frigidus obstiterit circum praecordia sanguis:</div><div class="l">rura mihi et rigui placeant in vallibus amnes,</div><div class="l">flumina amem silvasque inglorius. O ubi campi</div><div class="l">Spercheosque et virginibus bacchata Lacaenis</div><div class="l">Taygeta! O, qui me gelidis convallibus Haemi</div><div class="l">sistat et ingenti ramorum protegat umbra!</div><div class="l">Felix, qui potuit rerum cognoscere causas,</div><div class="l">atque metus omnis et inexorabile fatum</div><div class="l">subiecit pedibus strepitumque Acherontis avari.</div><div class="l">Fortunatus et ille, deos qui novit agrestis,</div><div class="l">panaque Silvanumque senem Nymphasque sorores:</div><div class="l">illum non populi fasces, non purpura regum</div><div class="l">flexit et infidos agitans discordia fratres</div><div class="l">aut coniurato descendens Dacus ab Histro,</div><div class="l">non res Romanae perituraque regna; neque ille</div><div class="l">aut doluit miserans inopem aut invidit habenti</div><div class="l">quos rami fructus, quos ipsa volentia rura</div><div class="l">sponte tulere sua, carpsit; nec ferrea iura</div><div class="l">insanumque forum aut populi tabularia vidit.</div><div class="l">sollicitant alii remis freta caeca ruuntque</div><div class="l">in ferrum, penetrant aulas et limina regum;</div><div class="l">hic petit excidiis urbem miserosque Penatis,</div><div class="l">ut gemma bibat et Sarrano dormiat ostro;</div><div class="l">condit opes alius defossoque incubat auro;</div><div class="l">hic stupet attonitus rostris; hunc plausus hiantem</div><div class="l">per cuneos—geminatus enim plebisque patrumque—</div><div class="l">corripuit; gaudent perfusi sanguine fratrum,</div><div class="l">exsilioque domos et dulcia limina mutant</div><div class="l">atque alio patriam quaerunt sub sole iacentem.</div><div class="l">Agricola incurvo terram dimovit aratro:</div><div class="l">hinc anni labor, hinc patriam parvosque nepotes</div><div class="l">sustinet, hinc armenta boum meritosque iuvencos.</div><div class="l">Nec requies, quin aut pomis exuberet annus</div><div class="l">aut fetu pecorum aut cerealis mergite culmi,</div><div class="l">proventuque oneret sulcos atque horrea vincat.</div><span class="">card 519</span><div class="l">Venit hiems: teritur Sicyonia baca trapetis,</div><div class="l">glande sues laeti redeunt, dant arbuta silvae;</div><div class="l">et varios ponit fetus autumnus et alte</div><div class="l">mitis in apricis coquitur vindemia saxis.</div><div class="l">Interea dulces pendent circum oscula nati,</div><div class="l">casta pudicitiam servat domus, ubera vaccae</div><div class="l">lactea demittunt pinguesque in gramine laeto</div><div class="l">inter se adversis luctantur cornibus haedi.</div><div class="l">Ipse dies agitat festos fususque per herbam,</div><div class="l">ignis ubi in medio et socii cratera coronant,</div><div class="l">te libans, Lenaee, vocat pecorisque magistris</div><div class="l">velocis iaculi certamina ponit in ulmo,</div><div class="l">corporaque agresti nudant praedura palaestrae.</div><div class="l">Hanc olim veteres vitam coluere Sabini,</div><div class="l">hanc Remus et frater, sic fortis Etruria crevit</div><div class="l">scilicet et rerum facta est pulcherrima Roma,</div><div class="l">septemque una sibi muro circumdedit arces.</div><div class="l">Ante etiam sceptrum Dictaei regis et ante</div><div class="l">inpia quam caesis gens est epulata iuvencis,</div><div class="l">aureus hanc vitam in terris Saturnus agebat;</div><div class="l">necdum etiam audierant inflari classica, necdum</div><div class="l">inpositos duris crepitare incudibus enses.</div><span class="">card 541</span><div class="l">Sed nos inmensum spatiis confecimus aequor,</div><div class="l">et iam tempus equum fumantia solvere colla.</div></div><div class="textpart" id="index.xml-body.1_div.1_div.3"><h3><span class="headingNumber">1.3. </span></h3><span class="">card 1</span><div class="l">Te quoque, magna Pales, et te memorande canemus</div><div class="l">pastor ab Amphryso, vos, silvae amnesque Lycaei.</div><div class="l">Cetera, quae vacuas tenuissent carmine mentes,</div><div class="l">omnia iam volgata: quis aut Eurysthea durum</div><div class="l">aut inlaudati nescit Busiridis aras?</div><div class="l">Cui non dictus Hylas puer et Latonia Delos</div><div class="l">Hippodameque umeroque Pelops insignis eburno,</div><div class="l">acer equis? Temptanda via est, qua me quoque possim</div><div class="l">tollere humo victorque virum volitare per ora.</div><div class="l">Primus ego in patriam mecum, modo vita supersit,</div><div class="l">Aonio rediens deducam vertice Musas;</div><div class="l">primus Idumaeas referam tibi, Mantua, palmas,</div><div class="l">et viridi in campo templum de marmore ponam</div><div class="l">propter aquam. Tardis ingens ubi flexibus errat</div><div class="l">Mincius et tenera praetexit arundine ripas.</div><div class="l">In medio mihi Caesar erit templumque tenebit:</div><div class="l">illi victor ego et Tyrio conspectus in ostro</div><div class="l">centum quadriiugos agitabo ad flumina currus.</div><div class="l">Cuncta mihi Alpheum linquens lucosque Molorchi</div><div class="l">cursibus et crudo decernet Graecia caestu.</div><div class="l">Ipse caput tonsae foliis ornatus olivae</div><div class="l">dona feram. Iam nunc sollemnis ducere pompas</div><div class="l">ad delubra iuvat caesosque videre iuvencos,</div><div class="l">vel scaena ut versis discedat frontibus utque</div><div class="l">purpurea intexti tollant aulaea Britanni.</div><div class="l">In foribus pugnam ex auro solidoque elephanto</div><div class="l">Gangaridum faciam victorisque arma Quirini,</div><div class="l">atque hic undantem bello magnumque fluentem</div><div class="l">Nilum ac navali surgentis aere columnas.</div><div class="l">Addam urbes Asiae domitas pulsumque Niphaten</div><div class="l">fidentemque fuga Parthum versisque sagittis,</div><div class="l">et duo rapta manu diverso ex hoste tropaea</div><div class="l">bisque triumphatas utroque ab litore gentes.</div><div class="l">Stabunt et Parii lapides, spirantia signa,</div><div class="l">Assaraci proles demissaeque ab Iove gentis</div><div class="l">nomina, Trosque parens et Troiae Cynthius auctor.</div><div class="l">Invidia infelix Furias amnemque severum</div><div class="l">Cocyti metuet tortosque Ixionis anguis</div><div class="l">immanemque rotam et non exsuperabile saxum.</div><div class="l">Interea Dryadum silvas saltusque sequamur</div><div class="l">intactos, tua, Maecenas, haud mollia iussa.</div><div class="l">Te sine nil altum mens incohat; en age segnis</div><div class="l">rumpe moras; vocat ingenti clamore Cithaeron</div><div class="l">Taygetique canes domitrixque Epidaurus equorum</div><div class="l">et vox adsensu nemorum ingeminata remugit.</div><div class="l">Mox tamen ardentis accingar dicere pugnas</div><div class="l">Caesaris et nomen fama tot ferre per annos,</div><div class="l">Tithoni prima quot abest ab origine Caesar.</div><span class="">card 49</span><div class="l">Seu quis Olympiacae miratus praemia palmae</div><div class="l">pascit equos seu quis fortis ad aratra iuvencos,</div><div class="l">corpora praecipue matrum legat. Optuma torvae</div><div class="l">forma bovis, cui turpe caput, cui plurima cervix,</div><div class="l">et crurum tenus a mento palearia pendent;</div><div class="l">tum longo nullus lateri modus; omnia magna,</div><div class="l">pes etiam; et camuris hirtae sub cornibus aures.</div><div class="l">Nec mihi displiceat maculis insignis et albo,</div><div class="l">aut iuga detractans interdumque aspera cornu</div><div class="l">et faciem tauro propior, quaeque ardua tota,</div><div class="l">et gradiens ima verrit vestigia cauda,</div><div class="l">Aetas Lucinam iustosque pati hymenaeos</div><div class="l">desinit ante decem, post quattuor incipit annos;</div><div class="l">cetera nec feturae habilis nec fortis aratris.</div><div class="l">Interea, superat gregibus dum laeta iuventas,</div><div class="l">solve mares; mitte in Venerem pecuaria primus,</div><div class="l">atque aliam ex alia generando suffice prolem.</div><div class="l">Optuma quaeque dies miseris mortalibus aevi</div><div class="l">prima fugit; subeunt morbi tristisque senectus</div><div class="l">et labor, et durae rapit inclementia mortis.</div><div class="l">Semper erunt, quarum mutari corpora malis:</div><div class="l">semper enim refice ac, ne post amissa requiras,</div><div class="l">ante veni et subolem armento sortire quotannis.</div><span class="">card 72</span><div class="l">Nec non et pecori est idem dilectus equino.</div><div class="l">Tu modo, quos in spem statues submittere gentis,</div><div class="l">praecipuum iam inde a teneris impende laborem.</div><div class="l">Continuo pecoris generosi pullus in arvis</div><div class="l">altius ingreditur et mollia crura reponit;</div><div class="l">primus et ire viam et fluvios temptare minaces</div><div class="l">audet et ignoto sese committere ponti</div><div class="l">nec vanos horret strepitus. Illi ardua cervix</div><div class="l">argutumque caput, brevis alvus obesaque terga,</div><div class="l">luxuriatque toris animosum pectus. Honesti</div><div class="l">spadices glaucique, color deterrimus albis</div><div class="l">et gilvo. Tum, si qua sonum procul arma dedere</div><div class="l">stare loco nescit, micat auribus et tremit artus</div><div class="l">collectumque premens volvit sub naribus ignem.</div><div class="l">Densa iuba, et dextro iactata recumbit in armo;</div><div class="l">at duplex agitur per lumbos spina, cavatque</div><div class="l">tellurem et solido graviter sonat ungula cornu.</div><div class="l">Talis Amyclaei domitus Pollucis habenis</div><div class="l">Cyllarus et, quorum Grai meminere poetae,</div><div class="l">Martis equi biiuges et magni currus Achilli.</div><div class="l">Talis et ipse iubam cervice effundit equina</div><div class="l">coniugis adventu pernix Saturnus et altum</div><div class="l">Pelion hinnitu fugiens implevit acuto.</div><span class="">card 95</span><div class="l">Hunc quoque, ubi aut morbo gravis aut iam segnior annis</div><div class="l">deficit, abde domo nec turpi ignosce senectae.</div><div class="l">frigidus in Venerem senior, frustraque laborem</div><div class="l">ingratum trahit, et, si quando ad proelia ventum est,</div><div class="l">ut quondam in stipulis magnus sine viribus ignis,</div><div class="l">incassum furit. Ergo animos aevumque notabis</div><div class="l">praecipue; hinc alias artis prolemque parentum</div><div class="l">et quis cuique dolor victo, quae gloria palmae.</div><div class="l">Nonne vides, cum praecipiti certamine campum</div><div class="l">corripuere ruuntque effusi carcere currus,</div><div class="l">cum spes arrectae iuvenum, exsultantiaque haurit</div><div class="l">corda pavor pulsans? Illi instant verbere torto</div><div class="l">et proni dant lora, volat vi fervidus axis;</div><div class="l">iamque humiles, iamque elati sublime videntur</div><div class="l">aera per vacuum ferri atque adsurgere in auras;</div><div class="l">nec mora nec requies; at fulvae nimbus harenae</div><div class="l">tollitur, umescunt spumis flatuque sequentum:</div><div class="l">tantus amor laudum, tantae est victoria curae.</div><div class="l">Primus Erichthonius currus et quattuor ausus</div><div class="l">iungere equos rapidusque rotis insistere victor</div><div class="l">Frena Pelethronii Lapithae gyrosque dedere</div><div class="l">impositi dorso atque equitem docuere sub armis</div><div class="l">insultare solo et gressus glomerare superbos.</div><div class="l">Aequus uterque labor, aeque iuvenemque magistri</div><div class="l">exquirunt calidumque animis et cursibus acrem,</div><div class="l">quamvis saepe fuga versos ille egerit hostis</div><div class="l">et patriam Epirum referat fortisque Mycenas</div><div class="l">Neptunique ipsa deducat origine gentem.</div><span class="">card 123</span><div class="l">His animadversis instant sub tempus et omnis</div><div class="l">impendunt curas denso distendere pingui,</div><div class="l">quem legere ducem et pecori dixere maritum;</div><div class="l">florentisque secant herbas fluviosque ministrant</div><div class="l">farraque, ne blando nequeat superesse labori</div><div class="l">invalidique patrum referant ieiunia nati.</div><div class="l">Ipsa autem macie tenuant armenta volentes,</div><div class="l">atque, ubi concubitus primos iam nota voluptas</div><div class="l">sollicitat, frondesque negant et fontibus arcent.</div><div class="l">Saepe etiam cursu quatiunt et sole fatigant,</div><div class="l">cum graviter tunsis gemit area frugibus et cum</div><div class="l">surgentem ad Zephyrum paleae iactantur inanes.</div><div class="l">Hoc faciunt, nimio ne luxu obtunsior usus</div><div class="l">sit genitali arvo et sulcos oblimet inertis,</div><div class="l">sed rapiat sitiens Venerem interiusque recondat.</div><span class="">card 138</span><div class="l">Rursus cura patrum cadere et succedere matrum</div><div class="l">incipit. Exactis gravidae cum mensibus errant,</div><div class="l">non illas gravibus quisquam iuga ducere plaustris,</div><div class="l">non saltu superare viam sit passus et acri</div><div class="l">carpere prata fuga fluviosque innare rapacis.</div><div class="l">Saltibus in vacuis pascunt et plena secundum</div><div class="l">flumina, muscus ubi et viridissima gramine ripa,</div><div class="l">speluncaeque tegant et saxea procubet umbra.</div><div class="l">Est lucos Silari circa ilicibusque; virentem</div><div class="l">plurimus Alburnum volitans, cui nomen asilo</div><div class="l">Romanum est, oestrum Grai vertere vocantes,</div><div class="l">asper, acerba sonans, quo tota exterrita silvis</div><div class="l">diffugiunt armenta; furit mugitibus aether</div><div class="l">concussus silvaeque et sicci ripa Tanagri.</div><div class="l">Hoc quondam monstro horribilis exercuit iras</div><div class="l">Inachiae Iuno pestem meditata iuvencae.</div><div class="l">Hunc quoque, nam mediis fervoribus acrior instat,</div><div class="l">arcebis gravido pecori, armentaque pasces</div><div class="l">sole recens orto aut noctem ducentibus astris.</div><span class="">card 157</span><div class="l">Post partum cura in vitulos traducitur omnis,</div><div class="l">continuoque notas et nomina gentis inurunt</div><div class="l">et quos aut pecori malint submittere habendo</div><div class="l">aut aris servare sacros aut scindere terram</div><div class="l">et campum horrentem fractis invertere glaebis.</div><div class="l">Cetera pascuntur viridis armenta per herbas:</div><div class="l">Tu quos ad studium atque usum formabis agrestem,</div><div class="l">iam vitulos hortare viamque insiste domandi,</div><div class="l">dum faciles animi iuvenum, dum mobilis aetas.</div><div class="l">Ac primum laxos tenui de vimine circlos</div><div class="l">cervici subnecte; dehinc, ubi libera colla</div><div class="l">servitio adsuerint, ipsis e torquibus aptos</div><div class="l">iunge pares et coge gradum conferre iuvencos;</div><div class="l">atque illis iam saepe rotae ducantur inanes</div><div class="l">per terram et summo vestigia pulvere signent;</div><div class="l">post valido nitens sub pondere faginus axis</div><div class="l">instrepat et iunctos temo trahat aereus orbes.</div><div class="l">Interea pubi indomitae non gramina tantum</div><div class="l">nec vescas salicum frondes ulvamque palustrem,</div><div class="l">sed frumenta manu carpes sata; nec tibi fetae</div><div class="l">more patrum nivea implebunt mulctraria vaccae,</div><div class="l">sed tota in dulcis consument ubera natos.</div><span class="">card 179</span><div class="l">Sin ad bella magis studium turmasque ferocis,</div><div class="l">aut Alphea rotis praelabi flumina Pisae</div><div class="l">et Iovis in luco currus agitare volantis:</div><div class="l">primus equi labor est, animos atque arma videre</div><div class="l">bellantum lituosque pati tractuque gementem</div><div class="l">ferre rotam et stabulo frenos audire sonantis;</div><div class="l">tum magis atque magis blandis gaudere magistri</div><div class="l">laudibus et plausae sonitum cervicis amare.</div><div class="l">Atque haec iam primo depulsus ab ubere matris</div><div class="l">audeat, inque vicem det mollibus ora capistris</div><div class="l">invalidus etiamque tremens, etiam inscius aevi.</div><div class="l">At tribus exactis ubi quarta accesserit aestas,</div><div class="l">carpere mox gyrum incipiat gradibusque sonare</div><div class="l">compositis sinuetque alterna volumina crurum</div><div class="l">sitque laboranti similis; tum cursibus auras,</div><div class="l">tum vocet, ac per aperta volans ceu liber habenis</div><div class="l">aequora vix summa vestigia ponat harena;</div><div class="l">qualis Hyperboreis Aquilo cum densus ab oris</div><div class="l">incubuit, Scythiaeque hiemes atque arida differt</div><div class="l">nubila: tum segetes altae campique natantes</div><div class="l">lenibus horrescunt flabris summaeque sonorem</div><div class="l">dant silvae longique urgent ad litora fluctus;</div><div class="l">ille volat simul arva fuga, simul aequora verrens</div><div class="l">Hinc vel ad Elei metas et maxuma campi</div><div class="l">sudabit spatia et spumas aget ore cruentas,</div><div class="l">Belgica vel molli melius feret esseda collo.</div><div class="l">Tum demum crassa magnum farragine corpus</div><div class="l">crescere iam domitis sinito: namque ante domandum</div><div class="l">ingentis tollent animos prensique negabunt</div><div class="l">verbera lenta pati et duris parere lupatis.</div><span class="">card 209</span><div class="l">Sed non ulla magis viris industria firmat,</div><div class="l">quam Venerem et caeci stimulos avertere amoris,</div><div class="l">sive boum sive est cui gratior usus equorum.</div><div class="l">Atque ideo tauros procul atque in sola relegant</div><div class="l">pascua post montem oppositum et trans flumina lata,</div><div class="l">aut intus clausos satura ad praesepia servant.</div><div class="l">Carpit enim viris paulatim uritque videndo</div><div class="l">femina nec nemorum patitur meminisse nec herbae</div><div class="l">dulcibus illa quidem inlecebris, et saepe superbos</div><div class="l">cornibus inter se subigit decernere amantis.</div><div class="l">Pascitur in magna Sila formosa iuvenca:</div><div class="l">illi alternantes multa vi proelia miscent</div><div class="l">volneribus crebris, lavit ater corpora sanguis,</div><div class="l">versaque in obnixos urguentur cornua vasto</div><div class="l">cum gemitu, reboant silvaeque et longus Olympus</div><div class="l">Nec mos bellantis una stabulare, sed alter</div><div class="l">victus abit longeque ignotis exulat oris,</div><div class="l">multa gemens ignominiam plagasque superbi</div><div class="l">victoris, tum, quos amisit inultus, amores;</div><div class="l">et stabula aspectans regnis excessit avitis.</div><div class="l">Ergo omni cura viris exercet et inter</div><div class="l">dura iacet pernix instrato saxa cubili</div><div class="l">frondibus hirsutis et carice pastus acuta,</div><div class="l">et temptat sese atque irasci in cornua discit</div><div class="l">arboris obnixus trunco ventosque lacessit</div><div class="l">ictibus et sparsa ad pugnam proludit harena.</div><div class="l">Post ubi collectum robur viresque refectae</div><div class="l">signa movet praecepsque oblitum fertur in hostem:</div><div class="l">fluctus uti medio coepit cum albescere ponto</div><div class="l">longius ex altoque sinum trahit, utque volutus</div><div class="l">ad terras immane sonat per saxa neque ipso</div><div class="l">monte minor procumbit, at ima exaestuat unda</div><div class="l">verticibus nigramque alte subiectat harenam.</div><span class="">card 242</span><div class="l">Omne adeo genus in terris hominumque ferarumque,</div><div class="l">et genus aequoreum, pecudes pictaeque volucres,</div><div class="l">in furias. ignemque ruunt. Amor omnibus idem.</div><div class="l">Tempore non alio catulorum oblita leaena</div><div class="l">saevior erravit campis, nec funera volgo</div><div class="l">tam multa informes ursi stragemque dedere</div><div class="l">per silvas; tum saevus aper, tum pessima tigris;</div><div class="l">heu male tum Libyae solis erratur in agris.</div><div class="l">Nonne vides, ut tota tremor pertemptet equorum</div><div class="l">corpora, si tantum notas odor attulit auras?</div><div class="l">Ac neque eos iam frena virum neque verbera saeva</div><div class="l">non scopuli rupesque cavae atque obiecta retardant</div><div class="l">flumina correptosque unda torquentia montis.</div><div class="l">Ipse ruit dentesque Sabellicus exacuit sus</div><div class="l">et pede prosubigit terram, fricat arbore costas</div><div class="l">atque hinc atque illinc umeros ad volnera durat.</div><div class="l">Quid iuvenis, magnum cui versat in ossibus ignem</div><div class="l">durus amor? Nempe abruptis turbata procellis</div><div class="l">nocte natat caeca serus freta; quem super ingens</div><div class="l">porta tonat caeli et scopulis inlisa reclamant</div><div class="l">aequora; nec miseri possunt revocare parentes</div><div class="l">nec moritura super crudeli funere virgo.</div><div class="l">Quid lynces Bacchi variae et genus acre luporum</div><div class="l">atque canum? Quid, quae imbelles dant proelia cervi?</div><div class="l">Scilicet ante omnis furor est insignis equarum;</div><div class="l">et mentem Venus ipsa dedit, quo tempore Glauci</div><div class="l">Potniades malis membra absumpsere quadrigae.</div><div class="l">Illas ducit amor trans Gargara transque sonantem</div><div class="l">Ascanium; superant montis et flumina tranant.</div><div class="l">Continuoque avidis ubi subdita flamma medullis,</div><div class="l">vere magis, quia vere calor redit ossibus: illae</div><div class="l">ore omnes versae in Zephyrum stant rupibus altis,</div><div class="l">exceptantque levis auras et saepe sine ullis</div><div class="l">coniugiis vento gravidae, mirabile dictu,</div><div class="l">saxa per et scopulos et depressas convallis</div><div class="l">diffugiunt, non, Eure, tuos, neque solis ad ortus,</div><div class="l">in Borean caurumque, aut unde nigerrimus auster</div><div class="l">nascitur et pluvio contristat frigore caelum.</div><div class="l">Hic demum, hippomanes vero quod nomine dicunt</div><div class="l">pastores, lentum destillat ab inguine virus,</div><div class="l">hippomanes, quod saepe malae legere novercae</div><div class="l">miscueruntque herbas et non innoxia verba.</div><span class="">card 284</span><div class="l">Sed fugit interea, fugit inreparabile tempus,</div><div class="l">singula dum capti circumvectamur amore.</div><div class="l">Hoc satis armentis: superat pars altera curae,</div><div class="l">lanigeros agitare greges hirtasque capellas.</div><div class="l">Hic labor, hinc laudem fortes sperate coloni.</div><div class="l">Nec sum animi dubius, verbis ea vincere magnum</div><div class="l">quam sit, et angustis hunc addere rebus honorem;</div><div class="l">sed me Parnasi deserta per ardua dulcis</div><div class="l">raptat amor; iuvat ire iugis, qua nulla priorum</div><div class="l">Castaliam molli devertitur orbita clivo.</div><div class="l">Nunc, veneranda Pales, magno nunc ore sonandum</div><span class="">card 295</span><div class="l">Incipiens stabulis edico in mollibus herbam</div><div class="l">carpere ovis, dum mox frondosa reducitur aestas,</div><div class="l">et multa duram stipula filicumque maniplis</div><div class="l">sternere subter humum, glacies ne frigida laedat</div><div class="l">molle pecus scabiemque ferat turpisque podagras.</div><div class="l">Post hinc digressus iubeo frondentia capris</div><div class="l">arbuta sufficere et fluvios praebere recentis</div><div class="l">et stabula a ventis hiberno opponere soli</div><div class="l">ad medium conversa diem, cum frigidus olim</div><div class="l">iam cadit extremoque inrorat Aquarius anno.</div><div class="l">Haec quoque non cura nobis leviore tuendae,</div><div class="l">nec minor usus erit, quamvis Milesia magno</div><div class="l">vellera mutentur Tyrios incocta rubores:</div><div class="l">densior hinc suboles, hinc largi copia lactis;</div><div class="l">quam magis exhausto spumaverit ubere mulctra,</div><div class="l">laeta magis pressis manabunt flumina mammis.</div><div class="l">Nec minus interea barbas incanaque menta</div><div class="l">Cinyphii tondent hirci saetasque comantis</div><div class="l">usum in castrorum et miseris velamina nautis.</div><div class="l">Pascuntur vero silvas et summa Lycaei</div><div class="l">horrentisque rubos et amantis ardua dumos:</div><div class="l">atque ipsae memores redeunt in tecta suosque</div><div class="l">ducunt et gravido superant vix ubere limen.</div><div class="l">Ergo omni studio glaciem ventosque nivalis</div><div class="l">quo minor est illis curae mortalis egestas,</div><div class="l">avertes victumque feres et virgea laetus</div><div class="l">pabula, nec tota claudes faenilia bruma.</div><div class="l">At vero Zephyris cum laeta vocantibus aestas</div><div class="l">in saltus utrumque gregem atque in pascua mittet,</div><div class="l">Luciferi primo cum sidere frigida rura</div><div class="l">carpamus, dum mane novum, dum gramina canent,</div><div class="l">et ros in tenera pecori gratissimus herba.</div><div class="l">Inde ubi quarta sitim caeli collegerit hora</div><div class="l">et cantu querulae rumpent arbusta cicadae,</div><div class="l">ad puteos aut alta greges ad stagna iubebo</div><div class="l">currentem ilignis potare canalibus undam;</div><div class="l">aestibus at mediis umbrosam exquirere vallem,</div><div class="l">sicubi magna Iovis antiquo robore quercus</div><div class="l">ingentis tendat ramos, aut sicubi nigrum</div><div class="l">ilicibus crebris sacra nemus accubet umbra;</div><div class="l">tum tenuis dare rursus aquas et pascere rursus</div><div class="l">solis ad occasum, cum frigidus aera vesper</div><div class="l">temperat et saltus reficit iam roscida luna</div><div class="l">litoraque alcyonem resonant, acalanthida dumi.</div><span class="">card 339</span><div class="l">Quid tibi pastores Libyae, quid pascua versu</div><div class="l">prosequar et raris habitata mapalia tectis?</div><div class="l">Saepe diem noctemque et totum ex ordine mensem</div><div class="l">pascitur itque pecus longa in deserta sine ullis</div><div class="l">hospitiis: tantum campi iacet. Omnia secum</div><div class="l">armentarius Afer agit, tectumque laremque</div><div class="l">armaque Amyclaeumque canem Cressamque pharetram;</div><div class="l">non secus ac patriis acer Romanus in armis</div><div class="l">iniusto sub fasce viam cum carpit et hosti</div><div class="l">ante expectatum positis stat in agmine castris.</div><span class="">card 349</span><div class="l">At non, qua Scythiae gentes Maeotiaque unda,</div><div class="l">turbidus et torquens flaventis Hister harenas,</div><div class="l">quaque redit medium Rhodope porrecta sub axem.</div><div class="l">Illic clausa tenent stabulis armenta, neque ullae</div><div class="l">aut herbae campo apparent aut arbore frondes;</div><div class="l">sed iacet aggeribus niveis informis et alto</div><div class="l">terra gelu late septemque adsurgit in ulnas.</div><div class="l">Semper hiemps, semper spirantes frigora cauri.</div><div class="l">Tum Sol pallentis haud umquam discutit umbras,</div><div class="l">nec cum invectus equis altum petit aethera, nec cum</div><div class="l">praecipitem Oceani rubro lavit aequore currum.</div><div class="l">Concrescunt subitae currenti in flumine crustae</div><div class="l">undaque iam tergo ferratos sustinet orbis,</div><div class="l">puppibus illa prius, patulis nunc hospita plaustris;</div><div class="l">aeraque dissiliunt vulgo vestesque rigescunt</div><div class="l">indutae caeduntque securibus umida vina</div><div class="l">et totae solidam in glaciem vertere lacunae</div><div class="l">stiriaque impexis induruit horrida barbis.</div><div class="l">Interea toto non setius aere ninguit:</div><div class="l">intereunt pecudes, stant circumfusa pruinis</div><div class="l">corpora magna boum, confertoque agmine cervi</div><div class="l">torpent mole nova et summis vix cornibus extant.</div><div class="l">Hos non immissis canibus, non cassibus ullis</div><div class="l">puniceaeve agitant pavidos formidine pennae,</div><div class="l">sed frustra oppositum trudentis pectore montem</div><div class="l">comminus obtruncant ferro graviterque rudentis</div><div class="l">caedunt et magno laeti clamore reportant.</div><div class="l">Ipsi in defossis specubus secura sub alta</div><div class="l">otia agunt terra congestaque robora totasque</div><div class="l">advolvere focis ulmos ignique dedere.</div><div class="l">Hic noctem ludo ducunt et pocula laeti</div><div class="l">fermento atque acidis imitantur vitea sorbis.</div><div class="l">Talis Hyperboreo septem subiecta trioni</div><div class="l">gens effrena virum Rhiphaeo tunditur euro</div><div class="l">et pecudum fulvis velatur corpora saetis.</div><span class="">card 384</span><div class="l">Si tibi lanitium curae, primum aspera silva,</div><div class="l">lappaeque tribolique, absint; fuge pabula laeta;</div><div class="l">Continuoque greges villis lege mollibus albos.</div><div class="l">Illum autem, quamvis aries sit candidus ipse,</div><div class="l">nigra subest udo tantum cui lingua palato,</div><div class="l">reice, ne maculis infuscet vellera pullis</div><div class="l">nascentum, plenoque alium circumspice campo.</div><div class="l">Munere sic niveo lanae, si credere dignum est,</div><div class="l">Pan deus Arcadiae captam te, Luna, fefellit</div><div class="l">in nemora alta vocans; nec tu aspernata vocantem.</div><span class="">card 394</span><div class="l">At cui lactis amor, cytisum lotosque frequentis</div><div class="l">ipse manu salsasque ferat praesepibus herbas.</div><div class="l">Hinc et amant fluvios magis et magis ubera tendunt</div><div class="l">et salis occultum referunt in lacte saporem.</div><div class="l">Multi iam excretos prohibent a matribus haedos</div><div class="l">primaque ferratis praefigunt ora capistris.</div><div class="l">Quod surgente die mulsere horisque diurnis,</div><div class="l">nocte premunt; quod iam tenebris et sole cadente,</div><div class="l">sub lucem exportant calathis adit oppida pastor;</div><div class="l">aut parco sale contingunt hiemique reponunt.</div><span class="">card 404</span><div class="l">Nec tibi cura canum fuerit postrema, sed una</div><div class="l">velocis Spartae catulos acremque Molossum</div><div class="l">pasce sero pingui. Numquam custodibus illis</div><div class="l">nocturnum stabulis furem incursusque luporum</div><div class="l">aut impacatos a tergo horrebis Hiberos.</div><div class="l">Saepe etiam cursu timidos agitabis onagros</div><div class="l">et canibus leporem, canibus venabere dammas,</div><div class="l">saepe volutabris pulsos silvestribus apros</div><div class="l">latratu turbabis agens montisque per altos</div><div class="l">ingentem clamore premes ad retia cervum.</div><span class="">card 414</span><div class="l">Disce et odoratam stabulis accendere cedrum</div><div class="l">galbaneoque agitare gravis nidore chelydros.</div><div class="l">saepe sub immotis praesepibus aut mala tactu</div><div class="l">vipera delituit caelumque exterrita fugit,</div><div class="l">aut tecto adsuetus coluber succedere et umbrae,</div><div class="l">pestis acerba boum, pecorique aspergere virus,</div><div class="l">fovit humum. Cape saxa manu, cape robora, pastor,</div><div class="l">tollentemque minas et sibila colla tumentem</div><div class="l">deice. Iamque fuga timidum caput abdidit alte,</div><div class="l">cum medii nexus extremaeque agmina caudae</div><div class="l">solvuntur, tardosque trahit sinus ultimus orbis.</div><div class="l">Est etiam ille malus Calabris in saltibus anguis,</div><div class="l">squamea convolvens sublato pectore terga</div><div class="l">atque notis longam maculosus grandibus alvum</div><div class="l">qui, dum amnes ulli rumpuntur fontibus et dum</div><div class="l">vere madent udo terrae ac pluvialibus austris</div><div class="l">stagna colit, ripisque habitans hic piscibus atram</div><div class="l">improbus ingluviem ranisque loquacibus explet;</div><div class="l">postquam exusta palus, terraeque ardore dehiscunt,</div><div class="l">exsilit in siccum et flammantia lumina torquens</div><div class="l">saevit agris asperque siti atque exterritus aestu.</div><div class="l">Ne mihi tum mollis sub divo carpere somnos</div><div class="l">neu dorso nemoris libeat iacuisse per herbas,</div><div class="l">cum positis novus exuviis nitidusque iuventa</div><div class="l">volvitur, aut catulos tectis aut ova relinquens</div><div class="l">arduus ad solem et linguis micat ore trisulcis.</div><span class="">card 440</span><div class="l">Morborum quoque te causas et signa docebo.</div><div class="l">Turpis ovis temptat scabies, ubi frigidus imber</div><div class="l">altius ad vivum persedit et horrida cano</div><div class="l">bruma gelu, vel cum tonsis inlotus adhaesit</div><div class="l">sudor et hirsuti secuerunt corpora vepres.</div><div class="l">Dulcibus idcirco fluviis pecus omne magistri</div><div class="l">perfundunt, udisque aries in gurgite villis</div><div class="l">mersatur missusque secundo defluit amni;</div><div class="l">aut tonsum tristi contingunt corpus amurca</div><div class="l">et spumas miscent argenti et sulfura viva</div><div class="l">Idaeasque pices et pinguis unguine ceras</div><div class="l">scillamque elleborosque gravis nigrumque bitumen.</div><div class="l">Non tamen ulla magis praesens fortuna laborum est,</div><div class="l">quam si quis ferro potuit rescindere summum</div><div class="l">ulceris os: alitur vitium vivitque tegendo,</div><div class="l">dum medicas adhibere manus ad volnera pastor</div><div class="l">abnegat et meliora deos sedet omnia poscens.</div><div class="l">Quin etiam, ima dolor balantum lapsus ad ossa</div><div class="l">cum furit atque artus depascitur arida febris,</div><div class="l">profuit incensos aestus avertere et inter</div><div class="l">ima ferire pedis salientem sanguine venam,</div><div class="l">Bisaltae quo more solent acerque Gelonus;</div><div class="l">cum fugit in Rhodopen atque in deserta Getarum</div><div class="l">et lac concretum cum sanguine potat equino.</div><div class="l">Quam procul aut molli succedere saepius umbrae</div><div class="l">videris aut summas carpentem ignavius herbas</div><div class="l">extremamque sequi aut medio procumbere campo</div><div class="l">pascentem et serae solam decedere nocti:</div><div class="l">continuo culpam ferro compesce, prius quam</div><div class="l">dira per incautum serpant contagia volgus.</div><div class="l">Non tam creber agens hiemem ruit aequore turbo,</div><div class="l">quam multae pecudum pestes. Nec singula morbi</div><div class="l">corpora corripiunt, sed tota aestiva repente,</div><div class="l">spemque gregemque simul cunctamque ab origine gentem.</div><div class="l">Tum sciat, aerias Alpis et Norica si quis</div><div class="l">castella in tumulis et Iapydis arva Timavi</div><div class="l">nunc quoque post tanto videat desertaque regna</div><div class="l">pastorum et longe saltus lateque vacantis.</div><span class="">card 478</span><div class="l">Hic quondam morbo caeli miseranda coorta est</div><div class="l">tempestas totoque autumni incanduit aestu</div><div class="l">et genus omne neci pecudum dedit, omne ferarum,</div><div class="l">corrupitque lacus, infecit pabula tabo.</div><div class="l">Nec via mortis erat simplex, sed ubi ignea venis</div><div class="l">omnibus acta sitis miseros adduxerat artus,</div><div class="l">rursus abundabat fluidus liquor omniaque in se</div><div class="l">ossa minutatim morbo collapsa trahebat.</div><div class="l">Saepe in honore deum medio stans hostia ad aram</div><div class="l">lanea dum nivea circumdatur infula vitta,</div><div class="l">inter cunctantis cecidit moribunda ministros.</div><div class="l">Aut si quam ferro mactaverat ante sacerdos</div><div class="l">inde neque impositis ardent altaria fibris</div><div class="l">nec responsa potest consultus reddere vates,</div><div class="l">ac vix suppositi tinguntur sanguine cultri</div><div class="l">summaque ieiuna sanie infuscatur harena.</div><div class="l">Hinc laetis vituli volgo moriuntur in herbis</div><div class="l">et dulcis animas plena ad praesepia reddunt;</div><div class="l">hinc canibus blandis rabies venit et quatit aegros</div><div class="l">tussis anhela sues ac faucibus angit obesis.</div><div class="l">Labitur infelix studiorum atque immemor herbae</div><div class="l">victor equus fontisque avertitur et pede terram</div><div class="l">crebra ferit; demissae aures, incertus ibidem</div><div class="l">sudor et ille quidem morituris frigidus, aret</div><div class="l">pellis et ad tactum tractanti dura resistit.</div><div class="l">Haec ante exitium primis dant signa diebus;</div><div class="l">sin in processu coepit crudescere morbus,</div><div class="l">tum vero ardentes oculi atque attractus ab alto</div><div class="l">spiritus, interdum gemitu gravis, imaque longo</div><div class="l">ilia singultu tendunt, it naribus ater</div><div class="l">sanguis et obsessas fauces premit aspera lingua.</div><div class="l">Profuit inserto latices infundere cornu</div><div class="l">Lenaeos; ea visa salus morientibus una;</div><div class="l">mox erat hoc ipsum exitio, furiisque refecti</div><div class="l">ardebant ipsique suos iam morte sub aegra,</div><div class="l">di meliora piis erroremque hostibus illum,</div><div class="l">discissos nudis laniabant dentibus artus.</div><div class="l">Ecce autem duro fumans sub vomere taurus</div><div class="l">concidit et mixtum spumis vomit ore cruorem</div><div class="l">extremosque ciet gemitus. It tristis arator</div><div class="l">maerentem abiungens fraterna morte iuvencum,</div><div class="l">atque opere in medio defixa relinquit aratra.</div><div class="l">Non umbrae altorum nemorum, non mollia possunt</div><div class="l">prata movere animum, non qui per saxa volutus</div><div class="l">purior electro campum petit amnis; at ima</div><div class="l">solvuntur latera atque oculos stupor urguet inertis</div><div class="l">ad terramque fluit devexo pondere cervix.</div><span class="">card 525</span><div class="l">Quid labor aut benefacta iuvant? Quid vomere terras</div><div class="l">invertisse gravis? Atqui non Massica Bacchi</div><div class="l">munera, non illis epulae nocuere repostae:</div><div class="l">frondibus et victu pascuntur simplicis herbae,</div><div class="l">pocula sunt fontes liquidi atque exercita cursu</div><div class="l">flumina, nec somnos abrumpit cura salubris.</div><div class="l">Tempore non alio dicunt regionibus illis</div><div class="l">quaesitas ad sacra boves Iunonis et uris</div><div class="l">imparibus ductos alta ad donaria currus.</div><div class="l">Ergo aegre rastris terram rimantur et ipsis</div><div class="l">unguibus infodiunt fruges montisque per altos</div><div class="l">contenta cervice trahunt stridentia plaustra.</div><div class="l">Non lupus insidias explorat ovilia circum</div><div class="l">nec gregibus nocturnus obambulat; acrior illum</div><div class="l">cura domat; timidi dammae cervique fugaces</div><div class="l">nunc interque canes et circum tecta vagantur.</div><div class="l">Iam maris immensi prolem et genus omne natantum</div><div class="l">litore in extremo, ceu naufraga corpora, fluctus</div><div class="l">proluit; insolitae fugiunt in flumina phocae.</div><div class="l">Interit et curvis frustra defensa latebris</div><div class="l">vipera et attoniti squamis adstantibus hydri.</div><div class="l">Ipsis est aer avibus non aequus et illae</div><div class="l">praecipites alta vitam sub nube relinquunt.</div><div class="l">Praeterea iam nec mutari pabula refert</div><div class="l">artes nocent quaesitaeque; cessere magistri</div><div class="l">Phillyrides Chiron Amythaoniusque Melampus.</div><div class="l">Saevit et in lucem Stygiis emissa tenebris</div><div class="l">pallida Tisiphone Morbos agit ante Metumque,</div><div class="l">inque dies avidum surgens caput altius effert:</div><div class="l">Balatu pecorum et crebris mugitibus amnes</div><div class="l">arentesque sonant ripae collesque supini:</div><div class="l">Iamque catervatim dat stragem atque aggerat ipsis</div><div class="l">in stabulis turpi dilapsa cadavera tabo</div><div class="l">donec humo tegere ac foveis abscondere discunt.</div><div class="l">Nam neque erat coriis usus nec viscera quisquam</div><div class="l">aut undis abolere potest aut vincere flamma;</div><div class="l">ne tondere quidem morbo inluvieque peresa</div><div class="l">vellera nec telas possunt attingere putris;</div><div class="l">verum etiam invisos si quis temptarat amictus,</div><div class="l">ardentes papulae atque immundus olentia sudor</div><div class="l">membra sequebatur nec longo deinde moranti</div><div class="l">tempore contactos artus sacer ignis edebat.</div></div><div class="textpart" id="index.xml-body.1_div.1_div.4"><h3><span class="headingNumber">1.4. </span></h3><span class="">card 1</span><div class="l">Protinus aerii mellis caelestia dona</div><div class="l">exsequar: hanc etiam, Maecenas, adspice partem.</div><div class="l">Admiranda tibi levium spectacula rerum</div><div class="l">magnanimosque duces totiusque ordine gentis</div><div class="l">mores et studia et populos et proelia dicam.</div><div class="l">In tenui labor; at tenuis non gloria, si quem</div><div class="l">numina laeva sinunt auditque vocatus Apollo.</div><span class="">card 8</span><div class="l">Principio sedes apibus statioque petenda,</div><div class="l">quo neque sit ventis aditus—nam pabula venti</div><div class="l">ferre domum prohibent—neque oves haedique petulci</div><div class="l">floribus insultent aut errans bucula campo</div><div class="l">decutiat rorem et surgentes atterat herbas.</div><div class="l">Absint et picti squalentia terga lacerti</div><div class="l">pinguibus a stabulis meropesque aliaeque volucres</div><div class="l">et manibus Procne pectus signata cruentis;</div><div class="l">omnia nam late vastant ipsasque volantes</div><div class="l">ore ferunt dulcem nidis immitibus escam.</div><div class="l">At liquidi fontes et stagna virentia musco</div><div class="l">adsint et tenuis fugiens per gramina rivus,</div><div class="l">palmaque vestibulum aut ingens oleaster inumbret,</div><div class="l">ut, cum prima novi ducent examina reges</div><div class="l">vere suo ludetque favis emissa iuventus,</div><div class="l">vicina invitet decedere ripa calori,</div><div class="l">obviaque hospitiis teneat frondentibus arbos.</div><div class="l">In medium, seu stabit iners seu profluet umor,</div><div class="l">transversas salices et grandia conice saxa,</div><div class="l">pontibus ut crebris possint consistere et alas</div><div class="l">pandere ad aestivum solem, si forte morantes</div><div class="l">sparserit aut praeceps Neptuno immerserit Eurus.</div><div class="l">Haec circum casiae virides et olentia late</div><div class="l">serpylla et graviter spirantis copia thymbrae</div><div class="l">floreat inriguumque bibant violaria fontem.</div><div class="l">Ipsa autem, seu corticibus tibi suta cavatis,</div><div class="l">seu lento fuerint alvaria vimine texta,</div><div class="l">angustos habeant aditus: nam frigore mella</div><div class="l">cogit hiems, eademque calor liquefacta remittit.</div><div class="l">Utraque vis apibus pariter metuenda; neque illae</div><div class="l">nequiquam in tectis certatim tenuia cera</div><div class="l">spiramenta linunt fucoque et floribus oras</div><div class="l">explent collectumque haec ipsa ad munera gluten</div><div class="l">et visco et Phrygiae servant pice lentius Idae.</div><div class="l">Saepe etiam effossis, si vera est fama, latebris</div><div class="l">sub terra fovere larem, penitusque repertae</div><div class="l">pumicibusque cavis exesaeque arboris antro.</div><div class="l">Tu tamen et levi rimosa cubilia limo</div><div class="l">ungue fovens circum et raras superinice frondes.</div><div class="l">Neu propius tectis taxum sine, neve rubentes</div><div class="l">ure foco cancros, altae neu crede paludi,</div><div class="l">aut ubi odor caeni gravis aut ubi concava pulsu</div><div class="l">saxa sonant vocisque offensa resultat imago.</div><span class="">card 51</span><div class="l">Quod superest, ubi pulsam hiemem sol aureus egit</div><div class="l">sub terras caelumque aestiva luce reclusit,</div><div class="l">illae continuo saltus silvasque peragrant</div><div class="l">purpureosque metunt flores et flumina libant</div><div class="l">summa leves. Hinc nescio qua dulcedine laetae</div><div class="l">progeniem nidosque fovent, hinc arte recentes</div><div class="l">excudunt ceras et mella tenacia fingunt.</div><div class="l">Hinc ubi iam emissum caveis ad sidera caeli</div><div class="l">nare per aestatem liquidam suspexeris agmen</div><div class="l">obscuramque trahi vento mirabere nubem,</div><div class="l">contemplator: aquas dulces et frondea semper</div><div class="l">tecta petunt. Huc tu iussos adsperge sapores,</div><div class="l">trita melisphylla et cerinthae ignobile gramen,</div><div class="l">tinnitusque cie et Matris quate cymbala circum.</div><div class="l">ipsae consident medicatis sedibus, ipsae</div><div class="l">intima more suo sese in cunabula condent.</div><span class="">card 67</span><div class="l">Sin autem ad pugnam exierint, nam saepe duobus</div><div class="l">regibus incessit magno discordia motu,</div><div class="l">continuoque animos vulgi et trepidantia bello</div><div class="l">corda licet longe praesciscere; namque morantes</div><div class="l">Martius ille aeris rauci canor increpat et vox</div><div class="l">auditur fractos sonitus imitata tubarum;</div><div class="l">tum trepidae inter se coeunt pennisque coruscant</div><div class="l">spiculaque exacuunt rostris aptantque lacertos</div><div class="l">et circa regem atque ipsa ad praetoria densae</div><div class="l">miscentur magnisque vocant clamoribus hostem.</div><div class="l">Ergo ubi ver nactae sudum camposque patentes,</div><div class="l">erumpunt portis; concurritur, aethere in alto</div><div class="l">fit sonitus, magnum mixtae glomerantur in orbem</div><div class="l">praecipitesque cadunt; non densior aere grando,</div><div class="l">nec de concussa tantum pluit ilice glandis.</div><div class="l">ipsi per medias acies insignibus alis</div><div class="l">ingentes animos angusto in pectore versant,</div><div class="l">usque adeo obnixi non cedere, dum gravis aut hos</div><div class="l">aut hos versa fuga victor dare terga subegit.</div><div class="l">Hi motus animorum atque haec certamina tanta</div><div class="l">pulveris exigui iactu compressa quiescent.</div><span class="">card 88</span><div class="l">Verum ubi ductores acie revocaveris ambo,</div><div class="l">deterior qui visus, eum, ne prodigus obsit,</div><div class="l">dede neci; melior vacua sine regnet in aula.</div><div class="l">Alter erit maculis auro squalentibus ardens;</div><div class="l">nam duo sunt genera: hic melior, insignis et ore</div><div class="l">et rutilis clarus squamis, ille horridus alter</div><div class="l">desidia latamque trahens inglorius alvum.</div><div class="l">Ut binae regum facies, ita corpora plebis.</div><div class="l">Namque aliae turpes horrent, ceu pulvere ab alto</div><div class="l">cum venit et sicco terram spuit ore viator</div><div class="l">aridus; elucent aliae et fulgore coruscant</div><div class="l">ardentes auro et paribus lita corpora guttis.</div><div class="l">Haec potior suboles, hinc caeli tempore certo</div><div class="l">dulcia mella premes, nec tantum dulcia, quantum</div><div class="l">et liquida et durum Bacchi domitura saporem.</div><span class="">card 103</span><div class="l">At cum incerta volant caeloque examina ludunt</div><div class="l">contemnuntque favos et frigida tecta relinquunt,</div><div class="l">instabiles animos ludo prohibebis inani.</div><div class="l">Nec magnus prohibere labor: tu regibus alas</div><div class="l">eripe; non illis quisquam cunctantibus altum</div><div class="l">ire iter aut castris audebit vellere signa.</div><div class="l">Invitent croceis halantes floribus horti</div><div class="l">et custos furum atque avium cum falce saligna</div><div class="l">Hellespontiaci servet tutela Priapi.</div><div class="l">Ipse thymum pinosque ferens de montibus altis</div><div class="l">tecta serat late circum, cui talia curae;</div><div class="l">ipse labore manum duro terat, ipse feraces</div><div class="l">figat humo plantas et amicos inriget imbres.</div><span class="">card 116</span><div class="l">Atque equidem, extremo ni iam sub fine laborum</div><div class="l">vela traham et terris festinem advertere proram,</div><div class="l">forsitan et, pingues hortos quae cura colendi</div><div class="l">ornaret, canerem, biferique rosaria Paesti,</div><div class="l">quoque modo potis gauderent intiba rivis</div><div class="l">et virides apio ripae, tortusque per herbam</div><div class="l">cresceret in ventrem cucumis; nec sera comantem</div><div class="l">narcissum aut flexi tacuissem vimen acanthi</div><div class="l">pallentesque hederas et amantes litora myrtos.</div><div class="l">Namque sub Oebaliae memini me turribus arcis,</div><div class="l">qua niger umectat flaventia culta Galaesus,</div><div class="l">Corycium vidisse senem, cui pauca relicti</div><div class="l">iugera ruris erant, nec fertilis illa iuvencis</div><div class="l">nec pecori opportuna seges nec commoda Baccho.</div><div class="l">Hic rarum tamen in dumis olus albaque circum</div><div class="l">lilia verbenasque premens vescumque papaver</div><div class="l">regum aequabat opes animis seraque revertens</div><div class="l">nocte domum dapibus mensas onerabat inemptis.</div><div class="l">Primus vere rosam atque autumno carpere poma,</div><div class="l">et cum tristis hiems etiamnum frigore saxa</div><div class="l">rumperet et glacie cursus frenaret aquarum,</div><div class="l">ille comam mollis iam tondebat hyacinthi</div><div class="l">aestatem increpitans seram Zephyrosque morantes.</div><div class="l">Ergo apibus fetis idem atque examine multo</div><div class="l">primus abundare et spumantia cogere pressis</div><div class="l">mella favis; illi tiliae atque uberrima pinus,</div><div class="l">quotque in flore novo pomis se fertilis arbos</div><div class="l">induerat, totidem autumno matura tenebat.</div><div class="l">Ille etiam seras in versum distulit ulmos</div><div class="l">eduramque pirum et spinos iam pruna ferentes</div><div class="l">iamque ministrantem platanum potantibus umbras.</div><div class="l">Verum haec ipse equidem spatiis exclusus iniquis</div><div class="l">praetereo atque aliis post me memoranda relinquo.</div><span class="">card 149</span><div class="l">Nunc age, naturas apibus quas Iuppiter ipse</div><div class="l">addidit, expediam, pro qua mercede canoros</div><div class="l">Curetum sonitus crepitantiaque aera secutae</div><div class="l">Dictaeo caeli regem pavere sub antro.</div><div class="l">Solae communes natos, consortia tecta</div><div class="l">urbis habent magnisque agitant sub legibus aevum,</div><div class="l">et patriam solae et certos novere penates,</div><div class="l">venturaeque hiemis memores aestate laborem</div><div class="l">experiuntur et in medium quaesita reponunt.</div><div class="l">Namque aliae victu invigilant et foedere pacto</div><div class="l">exercentur agris; pars intra saepta domorum</div><div class="l">Narcissi lacrimam et lentum de cortice gluten</div><div class="l">prima favis ponunt fundamina, deinde tenaces</div><div class="l">suspendunt ceras: aliae spem gentis adultos</div><div class="l">educunt fetus, aliae purissima mella</div><div class="l">stipant et liquido distendunt nectare cellas.</div><div class="l">Sunt quibus ad portas cecidit custodia sorti,</div><div class="l">inque vicem speculantur aquas et nubila caeli</div><div class="l">aut onera accipiunt venientum aut agmine facto</div><div class="l">ignavum fucos pecus a praesepibus arcent.</div><div class="l">Fervet opus, redolentque thymo fragrantia mella.</div><div class="l">ac veluti lentis Cyclopes fulmina massis</div><div class="l">cum properant, alii taurinis follibus auras</div><div class="l">accipiunt redduntque, alii stridentia tingunt</div><div class="l">aera lacu; gemit impositis incudibus Aetna;</div><div class="l">illi inter sese magna vi bracchia tollunt</div><div class="l">in numerum versantque tenaci forcipe ferrum:</div><div class="l">non aliter, si parva licet componere magnis,</div><div class="l">Cecropias innatus apes amor urget habendi,</div><div class="l">munere quamque suo. Grandaevis oppida curae</div><div class="l">et munire favos et daedala fingere tecta.</div><div class="l">At fessae multa referunt se nocte minores,</div><div class="l">crura thymo plenae; pascuntur et arbuta passim</div><div class="l">et glaucas salices casiamque crocumque rubentem</div><div class="l">et pinguem tiliam et ferrugineos hyacinthos.</div><div class="l">Omnibus una quies operum, labor omnibus unus:</div><div class="l">mane ruunt portis; nusquam mora; rursus easdem</div><div class="l">vesper ubi e pastu tandem decedere campis</div><div class="l">admonuit, tum tecta petunt, tum corpora curant;</div><div class="l">fit sonitus, mussantque oras et limina circum.</div><div class="l">Post, ubi iam thalamis se composuere, siletur</div><div class="l">in noctem fessosque sopor suus occupat artus.</div><span class="">card 191</span><div class="l">Nec vero a stabulis pluvia impendente recedunt</div><div class="l">longius aut credunt caelo adventantibus Euris,</div><div class="l">sed circum tutae sub moenibus urbis aquantur,</div><div class="l">excursusque breves temptant et saepe lapillos,</div><div class="l">ut cumbae instabiles fluctu iactante saburram,</div><div class="l">tollunt, his sese per inania nubila librant.</div><div class="l">Illum adeo placuisse apibus mirabere morem,</div><div class="l">quod neque concubitu indulgent nec corpora segnes</div><div class="l">in Venerem solvunt aut fetus nixibus edunt:</div><div class="l">verum ipsae e foliis natos, e suavibus herbis</div><div class="l">ore legunt, ipsae regem parvosque Quirites</div><div class="l">sufficiunt aulasque et cerea regna refigunt.</div><div class="l">saepe etiam duris errando in cotibus alas</div><div class="l">attrivere ultroque animam sub fasce dedere:</div><div class="l">tantus amor florum et generandi gloria mellis.</div><div class="l">Ergo ipsas quamvis angusti terminus aevi</div><div class="l">excipiat, neque enim plus septima ducitur aestas,</div><div class="l">at genus immortale manet multosque per annos</div><div class="l">stat fortuna domus et avi numerantur avorum.</div><div class="l">Praeterea regem non sic Aegyptus et ingens</div><div class="l">Lydia nec populi Parthorum aut Medus Hydaspes</div><div class="l">observant. Rege incolumi mens omnibus una est;</div><div class="l">amisso rupere fidem constructaque mella</div><div class="l">diripuere ipsae et crates solvere favorum.</div><div class="l">Ille operum custos, illum admiruntur et omnes</div><div class="l">circumstant fremitu denso stipantque frequentes</div><div class="l">et saepe attollunt umeris et corpora bello</div><div class="l">obiectant pulchramque petunt per vulnera mortem.</div><span class="">card 219</span><div class="l">His quidam signis atque haec exempla secuti</div><div class="l">esse apibus partem divinae mentis et haustus</div><div class="l">aetherios dixere; deum namque ire per omnes</div><div class="l">terrasque tractusque maris caelumque profundum.</div><div class="l">Hinc pecudes, armenta, viros, genus omne ferarum,</div><div class="l">quemque sibi tenues nascentem arcessere vitas;</div><div class="l">scilicet huc reddi deinde ac resoluta referri</div><div class="l">omnia nec morti esse locum, sed viva volare</div><div class="l">sideris in numerum atque alto succedere caelo.</div><span class="">card 228</span><div class="l">Si quando sedem angustam servataque mella</div><div class="l">thesauris relines, prius haustu sparsus aquarum</div><div class="l">ora fove fumosque manu praetende sequaces.</div><div class="l">Bis gravidos cogunt fetus, duo tempora messis,</div><div class="l">Taygete simul os terris ostendit honestum</div><div class="l">Pleas et Oceani spretos pede reppulit amnes,</div><div class="l">aut eadem sidus fugiens ubi Piscis aquosi</div><div class="l">tristior hibernas caelo descendit in undas.</div><div class="l">Illis ira modum supra est, laesaeque venenum</div><div class="l">morsibus inspirant et spicula caeca relinquunt</div><div class="l">adfixae venis animasque in vulnere ponunt.</div><div class="l">Sin duram metues hiemem parcesque futuro</div><div class="l">contunsosque animos et res miserabere fractas,</div><div class="l">at suffire thymo cerasque recidere inanes</div><div class="l">quis dubitet? nam saepe favos ignotus adedit</div><div class="l">stellio et lucifugis congesta cubilia blattis</div><div class="l">immunisque sedens aliena ad pabula fucus</div><div class="l">aut asper crabro imparibus se immiscuit armis,</div><div class="l">aut dirum tiniae genus, aut invisa Minervae</div><div class="l">laxos in foribus suspendit aranea casses.</div><div class="l">Quo magis exhaustae fuerint, hoc acrius omnes</div><div class="l">incumbent generis lapsi sarcire ruinas</div><div class="l">complebuntque foros et floribus horrea texent.</div><span class="">card 251</span><div class="l">Si vero, quoniam casus apibus quoque nostros</div><div class="l">vita tulit, tristi languebunt corpora morbo—</div><div class="l">quod iam non dubiis poteris cognoscere signis:</div><div class="l">continuo est aegris alius color, horrida vultum</div><div class="l">deformat macies, tum corpora luce carentum</div><div class="l">exportant tectis et tristia funera ducunt;</div><div class="l">aut illae pedibus conexae ad limina pendent,</div><div class="l">aut intus clausis cunctantur in aedibus, omnes</div><div class="l">ignavaeque fame et contracto frigore pigrae.</div><div class="l">Tum sonus auditur gravior, tractimque susurrant,</div><div class="l">frigidus ut quondam silvis immurmurat Auster,</div><div class="l">ut mare sollicitum stridit refluentibus undis,</div><div class="l">aestuat ut clausis rapidus fornacibus ignis:</div><div class="l">hic iam galbaneos suadebo incendere odores</div><div class="l">mellaque harundineis inferre canalibus, ultro</div><div class="l">hortantem et fessas ad pabula nota vocantem.</div><div class="l">Proderit et tunsum gallae admiscere saporem</div><div class="l">Arentesque rosas aut igni pinguia multo</div><div class="l">defruta vel psithia passos de vite racemos</div><div class="l">Cecropiumque thymum et grave olentia centaurea.</div><div class="l">Est etiam flos in pratis, cui nomen amello</div><div class="l">fecere agricolae, facilis quaerentibus herba;</div><div class="l">namque uno ingentem tollit de caespite silvam,</div><div class="l">aureus ipse, sed in foliis, quae plurima circum</div><div class="l">funduntur, violae sublucet purpura nigrae;</div><div class="l"><span class="strikethrough">saepe deum nexis ornatae torquibus arae</span></div><div class="l">asper in ore sapor; tonsis in vallibus illum</div><div class="l">pastores et curva legunt prope flumina Mellae.</div><div class="l">Huius odorato radices incoque Baccho</div><div class="l">pabulaque in foribus plenis adpone canistris.</div><span class="">card 281</span><div class="l">Sed siquem proles subito defecerit omnis,</div><div class="l">nec genus unde novae stirpis revocetur habebit,</div><div class="l">tempus et Arcadii memoranda inventa magistri</div><div class="l">pandere, quoque modo caesis iam saepe iuvencis</div><div class="l">insincerus apes tulerit cruor. Altius omnem</div><div class="l">expediam prima repetens ab origine famam.</div><div class="l">Nam qua Pellaei gens fortunata Canopi</div><div class="l">accolit effuso stagnantem flumine Nilum</div><div class="l">et circum pictis vehitur sua rura phaselis,</div><div class="l">quaque pharetratae vicinia Persidis urget,</div><div class="l"><span class="strikethrough">et viridem Aegyptum nigra fecundat harena,</span></div><div class="l"><span class="strikethrough">et diversa ruens septem discurrit in ora</span></div><div class="l"><span class="strikethrough">usque coloratis amnis devexus ab Indis</span></div><div class="l">omnis in hac certam regio iacit arte salutem.</div><div class="l">Exiguus primum atque ipsos contractus in usus</div><div class="l">eligitur locus; hunc angustique imbrice tecti</div><div class="l">parietibusque premunt artis et quattuor addunt,</div><div class="l">quattuor a ventis obliqua luce fenestras.</div><div class="l">Tum vitulus bima curvans iam cornua fronte</div><div class="l">quaeritur; huic geminae nares et spiritus oris</div><div class="l">multa reluctanti obstruitur, plagisque perempto</div><div class="l">tunsa per integram solvuntur viscera pellem.</div><div class="l">Sic positum in clauso linquunt et ramea costis</div><div class="l">subiciunt fragmenta, thymum casiasque recentes.</div><div class="l">Hoc geritur Zephyris primum impellentibus undas,</div><div class="l">ante novis rubeant quam prata coloribus, ante</div><div class="l">garrula quam tignis nidum suspendat hirundo.</div><div class="l">Interea teneris tepefactus in ossibus umor</div><div class="l">aestuat et visenda modis animalia miris,</div><div class="l">trunca pedum primo, mox et stridentia pennis,</div><div class="l">miscentur tenuemque magis magis aera carpunt,</div><div class="l">donec, ut aestivis effusus nubibus imber,</div><div class="l">erupere aut ut nervo pulsante sagittae,</div><div class="l">prima leves ineunt si quando proelia Parthi.</div><span class="">card 315</span><div class="l">Quis deus hanc, Musae, quis nobis extudit artem?</div><div class="l">Unde nova ingressus hominum experientia cepit?</div><div class="l">Pastor Aristaeus fugiens Peneia Tempe,</div><div class="l">amissis, ut fama, apibus morboque fameque,</div><div class="l">tristis ad extremi sacrum caput adstitit amnis</div><div class="l">multa querens atque hac adfatus voce parentem:</div><div class="l">“Mater, Cyrene mater, quae gurgitis huius</div><div class="l">ima tenes, quid me praeclara stirpe deorum,</div><div class="l">si modo, quem perhibes, pater est Thymbraeus Apollo,</div><div class="l">invisum fatis genuisti? aut quo tibi nostri</div><div class="l">pulsus amor? quid me caelum sperare iubebas?</div><div class="l">En etiam hunc ipsum vitae mortalis honorem,</div><div class="l">quem mihi vix frugum et pecudum custodia sollers</div><div class="l">omnia temptanti extuderat, te matre relinquo.</div><div class="l">Quin age et ipsa manu felices erue silvas,</div><div class="l">fer stabulis inimicum ignem atque interfice messes,</div><div class="l">ure sata et validam in vites molire bipennem,</div><div class="l">tanta meae si te ceperunt taedia laudis.”</div><span class="">card 333</span><div class="l">At mater sonitum thalamo sub fluminis alti</div><div class="l">sensit. Eam circum Milesia vellera Nymphae</div><div class="l">carpebant hyali saturo fucata colore,</div><div class="l">drymoque Xanthoque Ligeaque Phyllodoceque,</div><div class="l">caesariem effusae nitidam per candida colla,</div><div class="l">Nesaee Spioque Thaliaque Cymodoceque,</div><div class="l">Cydippeque et flava Lycorias, altera virgo,</div><div class="l">altera tum primos Lucinae experta labores,</div><div class="l">Clioque et Beroe soror, Oceanitides ambae,</div><div class="l">ambae auro, pictis incinctae pellibus ambae,</div><div class="l">atque Ephyre atque Opis et Asia Deiopea</div><div class="l">et tandem positis velox Arethusa sagittis.</div><div class="l">Inter quas curam Clymene narrabat inanem</div><div class="l">Vulcani Martisque dolos et dulcia furta,</div><div class="l">aque Chao densos divum numerabat amores</div><div class="l">carmine quo captae dum fusis mollia pensa</div><div class="l">devolvunt, iterum maternas impulit aures</div><div class="l">luctus Aristaei, vitreisque sedilibus omnes</div><div class="l">obstipuere; sed ante alias Arethusa sorores</div><div class="l">prospiciens summa flavum caput extulit unda</div><div class="l">et procul: “O gemitu non frustra exterrita tanto,</div><div class="l">Cyrene soror, ipse tibi, tua maxima cura,</div><div class="l">tristis Aristaeus Penei genitoris ad undam</div><div class="l">stat lacrimans et te crudelem nomine dicit.”</div><div class="l">Huic percussa nova mentem formidine mater,</div><div class="l">“duc, age, duc ad nos; fas illi limina divum</div><div class="l">tangere,” ait. Simul alta iubet discedere late</div><div class="l">flumina, qua iuvenis gressus inferret. At illum</div><div class="l">curvata in montis faciem circumstetit unda</div><div class="l">accepitque sinu vasto misitque sub amnem.</div><div class="l">Iamque domum mirans genetricis et umida regna</div><div class="l">speluncisque lacus clausos lucosque sonantes</div><div class="l">ibat et ingenti motu stupefactus aquarum</div><div class="l">omnia sub magna labentia flumina terra</div><div class="l">spectabat diversa locis, Phasimque Lycumque</div><div class="l">et caput, unde altus primum se erumpit Enipeus</div><div class="l">unde pater Tiberinus et unde Aniena fluenta</div><div class="l">saxosusque sonans Hypanis Mysusque Caicus,</div><div class="l">et gemina auratus taurino cornua vultu</div><div class="l">Eridanus, quo non alius per pinguia culta</div><div class="l">in mare purpureum violentior effluit amnis.</div><div class="l">Postquam est in thalami pendentia pumice tecta</div><div class="l">perventum et nati fletus cognovit inanes</div><div class="l">Cyrene, manibus liquidos dant ordine fontes</div><div class="l">germanae tonsisque ferunt mantelia villis;</div><div class="l">pars epulis onerant mensas et plena reponunt</div><div class="l">pocula, Panchaeis adolescunt ignibus arae;</div><div class="l">et mater, “Cape Maeonii carchesia Bacchi:</div><div class="l">Oceano libemus,” ait. Simul ipsa precatur</div><div class="l">Oceanumque patrem rerum Nymphasque sorores</div><div class="l">centum quae silvas, centum quae flumina servant.</div><div class="l">Ter liquido ardentem perfundit nectare Vestam,</div><div class="l">ter flamma ad summum tecti subiecta reluxit.</div><div class="l">Omine quo firmans animum sic incipit ipsa:</div><span class="">card 387</span><div class="l">“Est in Carphatio Neptuni gurgite vates</div><div class="l">caeruleus Proteus, magnum qui piscibus aequor</div><div class="l">et iuncto bipedum curru metitur equorum.</div><div class="l">Hic nunc Emathiae portus patriamque revisit</div><div class="l">Pallenen, hunc et Nymphae veneramur et ipse</div><div class="l">grandaevus Nereus; novit namque omnia vates,</div><div class="l">quae sint, quae fuerint, quae mox ventura trahantur;</div><div class="l">quippe ita Neptuno visum est, immania cuius</div><div class="l">armenta et turpes pascit sub gurgite phocas.</div><div class="l">Hic tibi, nate, prius vinclis capiendus, ut omnem</div><div class="l">expediat morbi causam eventusque secundet.</div><div class="l">Nam sine vi non ulla dabit praecepta, neque illum</div><div class="l">orando flectes; vim duram et vincula capto</div><div class="l">tende; doli circum haec demum frangentur inanes.</div><div class="l">Ipsa ego, te, medios cum sol accenderit aestus,</div><div class="l">cum sitiunt herbae et pecori iam gratior umbra est,</div><div class="l">in secreta senis ducam, quo fessus ab undis</div><div class="l">se recipit, facile ut somno adgrediare iacentem.</div><div class="l">Verum ubi correptum manibus vinclisque tenebis,</div><div class="l">tum variae eludent species atque ora ferarum</div><div class="l">Fiet enim subito sus horridus atraque tigris</div><div class="l">squamosusque draco et fulva cervice leaena,</div><div class="l">aut acrem flammae sonitum dabit atque ita vinclis</div><div class="l">excidet, aut in aquas tenues dilapsus abibit.</div><div class="l">Sed quanto ille magis formas se vertet in omnes,</div><div class="l">tanto, nate, magis contende tenacia vincla,</div><div class="l">donec talis erit mutato corpore, qualem</div><div class="l">videris, incepto tegeret cum lumina somno.”</div><span class="">card 415</span><div class="l">Haec ait et liquidum ambrosiae defundit odorem,</div><div class="l">quo totum nati corpus perduxit; at illi</div><div class="l">dulcis compositis spiravit crinibus aura</div><div class="l">atque habilis membris venit vigor. Est specus ingens</div><div class="l">exesi latere in montis, quo plurima vento</div><div class="l">cogitur inque sinus scindit sese unda reductos,</div><div class="l">deprensis olim statio tutissima nautis;</div><div class="l">intus se vasti Proteus tegit obice saxi.</div><div class="l">Hic iuvenem in latebris aversum a lumine Nympha</div><div class="l">collocat; ipsa procul nebulis obscura resistit.</div><div class="l">Iam rapidus torrens sitientes Sirius Indos</div><div class="l">ardebat, caelo et medium sol igneus orbem</div><div class="l">hauserat; arebant herbae et cava flumina siccis</div><div class="l">faucibus ad limum radii tepefacta coquebant:</div><div class="l">cum Proteus consueta petens e fluctibus antra</div><div class="l">ibat; eum vasti circum gens umida ponti</div><div class="l">exsultans rorem late dispergit amarum.</div><div class="l">Sternunt se somno diversae in litore phocae.</div><div class="l">Ipse, velut stabuli custos in montibus olim,</div><div class="l">vesper ubi e pastu vitulos ad tecta reducit,</div><div class="l">auditisque lupos acuunt balatibus agni,</div><div class="l">considit scopulo medius numerumque recenset.</div><div class="l">Cuius Aristaeo quoniam est oblata facultas,</div><div class="l">vix defessa senem passus componere membra</div><div class="l">cum clamore ruit magno manicisque iacentem</div><div class="l">occupat. Ille suae contra non immemor artis</div><div class="l">omnia transformat sese in miracula rerum,</div><div class="l">ignemque horribilemque feram fluviumque liquentem.</div><div class="l">Verum ubi nulla fugam reperit fallacia, victus</div><div class="l">in sese redit atque hominis tandem ore locutus:</div><div class="l">“Nam quis te, iuvenum confidentissime, nostras</div><div class="l">iussit adire domos? Quidve hinc petis?” inquit. At ille:</div><div class="l">“Scis, Proteu, scis ipse; neque est te fallere quicquam</div><div class="l">sed tu desine velle. Deum praecepta secuti</div><div class="l">venimus hinc lapsis quaesitum oracula rebus.”</div><div class="l">Tantum effatus. Ad haec vates vi denique multa</div><div class="l">ardentes oculos intorsit lumine glauco</div><div class="l">et graviter frendens sic fatis ora resolvit.</div><span class="">card 453</span><div class="l">“Non te nullius exercent numinis irae;</div><div class="l">magna luis commissa: tibi has miserabilis Orpheus</div><div class="l">haudquaquam ob meritum poenas, ni fata resistant,</div><div class="l">suscitat et rapta graviter pro coniuge saevit.</div><div class="l">Illa quidem, dum te fugeret per flumina praeceps,</div><div class="l">immanem ante pedes hydrum moritura puella</div><div class="l">servantem ripas alta non vidit in herba.</div><div class="l">At chorus aequalis Dryadum clamore supremos</div><div class="l">implerunt montes; flerunt Rhodopeiae arces</div><div class="l">altaque Pangaea et Rhesi mavortia tellus</div><div class="l">atque Getae atque Hebrus et Actias Orithyia.</div><div class="l">Ipse cava solans aegrum testudine amorem</div><div class="l">te, dulcis coniunx, te solo in litore secum,</div><div class="l">te veniente die, te decedente canebat.</div><div class="l">Taenarias etiam fauces, alta ostia Ditis,</div><div class="l">et caligantem nigra formidine lucum</div><div class="l">ingressus manesque adiit regemque tremendum</div><div class="l">nesciaque humanis precibus mansuescere corda.</div><div class="l">At cantu commotae Erebi de sedibus imis</div><div class="l">umbrae ibant tenues simulacraque luce carentum,</div><div class="l">quam multa in foliis avium se milia condunt</div><div class="l">vesper ubi aut hibernus agit de montibus imber,</div><div class="l">matres atque viri defunctaque corpora vita</div><div class="l">magnanimum heroum, pueri innuptaeque puellae,</div><div class="l">impositique rogis iuvenes ante ora parentum,</div><div class="l">quos circum limus niger et deformis harundo</div><div class="l">Cocyti tardaque palus inamabilis unda</div><div class="l">alligat et noviens Styx interfusa coercet.</div><div class="l">Quin ipsae stupuere domus atque intima Leti</div><div class="l">tartara caeruleosque implexae crinibus angues</div><div class="l">Eumenides, tenuitque inhians tria Cerberus ora</div><div class="l">atque Ixionii vento rota constitit orbis.</div><div class="l">Iamque pedem referens casus evaserat omnes;</div><div class="l">redditaque Eurydice superas veniebat ad auras,</div><div class="l">pone sequens, namque hanc dederat Proserpina legem,</div><div class="l">cum subita incautum dementia cepit amantem,</div><div class="l">ignoscenda quidem, scirent si ignoscere manes.</div><div class="l">Restitit Eurydicenque suam iam luce sub ipsa</div><div class="l">immemor heu! victusque animi respexit. Ibi omnis</div><div class="l">effusus labor atque immitis rupta tyranni</div><div class="l">foedera, terque fragor stagnis auditus Avernis.</div><span class="">card 494</span><div class="l">Illa, “Quis et me,” inquit, “miseram et te perdidit, Orpheu,</div><div class="l">quis tantus furor? En iterum crudelia retro</div><div class="l">Fata vocant, conditque natantia lumina somnus.</div><div class="l">Iamque vale: feror ingenti circumdata nocte</div><div class="l">invalidasque tibi tendens, heu non tua, palmas!”</div><div class="l">dixit et ex oculis subito, ceu fumus in auras</div><div class="l">commixtus tenues, fugit diversa, neque illum,</div><div class="l">prensantem nequiquam umbras et multa volentem</div><div class="l">dicere, praeterea vidit, nec portitor Orci</div><div class="l">amplius obiectam passus transire paludem.</div><div class="l">Quid faceret? Quo se rapta bis coniuge ferret?</div><div class="l">Quo fletu Manis, quae numina voce moveret?</div><div class="l">Illa quidem Stygia nabat iam frigida cumba.</div><div class="l">Septem illum totos perhibent ex ordine menses</div><div class="l">rupe sub aeria deserti ad Strymonis undam</div><div class="l">flesse sibi et gelidis haec evolvisse sub antris</div><div class="l">mulcentem tigres et agentem carmine quercus;</div><div class="l">qualis populea maerens philomela sub umbra</div><div class="l">amissos queritur fetus, quos durus arator</div><div class="l">observans nido implumes detraxit; at illa</div><div class="l">flet noctem ramoque sedens miserabile carmen</div><div class="l">integrat et maestis late loca questibus implet.</div><div class="l">Nulla Venus, non ulli animum flexere hymenaei.</div><div class="l">Solus Hyperboreas glacies Tanaimque nivalem</div><div class="l">arvaque Rhipaeis numquam viduata pruinis</div><div class="l">lustrabat raptam Eurydicen atque inrita Ditis</div><div class="l">dona querens; spretae Ciconum quo munere matres</div><div class="l">inter sacra deum nocturnique orgia Bacchi</div><div class="l">discerptum latos iuvenem sparsere per agros.</div><div class="l">Tum quoque marmorea caput a cervice revulsum</div><div class="l">gurgite cum medio portans Oeagrius Hebrus</div><div class="l">volveret, Eurydicen vox ipsa et frigida lingua</div><div class="l">“ah miseram Eurydicen!” anima fugiente vocabat:</div><div class="l">“Eurydicen” toto referebant flumine ripae.”</div><span class="">card 528</span><div class="l">Haec Proteus, et se iactu dedit aequor in altum,</div><div class="l">quaque dedit, spumantem undam sub vertice torsit.</div><div class="l">At non Cyrene; namque ultro adfata timentem:</div><div class="l">“Nate, licet tristes animo deponere curas.</div><div class="l">Haec omnis morbi causa; hinc miserabile Nymphae,</div><div class="l">cum quibus illa choros lucis agitabat in altis,</div><div class="l">exitium misere apibus. Tu munera supplex</div><div class="l">tende petens pacem et faciles venerare Napaeas;</div><div class="l">namque dabunt veniam votis irasque remittent.</div><div class="l">Sed modus orandi qui sit, prius ordine dicam.</div><div class="l">Quattuor eximios praestanti corpore tauros,</div><div class="l">qui tibi nunc viridis depascunt summa Lycaei,</div><div class="l">delige et intacta totidem cervice iuvencas.</div><div class="l">Quattuor his aras alta ad delubra dearum</div><div class="l">constitue et sacrum iugulis demitte cruorem,</div><div class="l">corporaque ipsa boum frondoso desere luco.</div><div class="l">Post, ubi nona suos Aurora ostenderit ortus,</div><div class="l">inferias Orphei Lethaea papavera mittes</div><div class="l">et nigram mactabis ovem lucumque revises:</div><div class="l">placatam Eurydicen vitula venerabere caesa.”</div><span class="">card 548</span><div class="l">Haud mora; continuo matris praecepta facessit;</div><div class="l">ad delubra venit, monstratas excitat aras,</div><div class="l">quattuor eximios praestanti corpore tauros</div><div class="l">ducit et intacta totidem cervice iuvencas.</div><div class="l">Post, ubi nona suos Aurora induxerat ortus,</div><div class="l">inferias Orphei mittit lucumque revisit.</div><div class="l">Hic vero subitum ac dictu mirabile monstrum</div><div class="l">adspiciunt, liquefacta boum per viscera toto</div><div class="l">stridere apes utero et ruptis effervere costis,</div><div class="l">immensasque trahi nubes, iamque arbore summa</div><div class="l">confluere et lentis uvam demittere ramis.</div><span class="">card 559</span><div class="l">Haec super arvorum cultu pecorumque canebam</div><div class="l">et super arboribus, Caesar dum magnus ad altum</div><div class="l">fulminat Euphraten bello victorque volentes</div><div class="l">per populos dat iura viamque adfectat Olympo.</div><div class="l">Illo Vergilium me tempore dulcis alebat</div><div class="l">Parthenope studiis florentem ignobilis oti,</div><div class="l">carmina qui lusi pastorum audaxque iuventa,</div><div class="l">Tityre, te patulae cecini sub tegmine fagi.</div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>P. Vergilius Maro.
	    Date: 2014-11-06<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:11:38Z.
	       SAXON HE 9.8.0.5.
		 --></address></div></body></html>
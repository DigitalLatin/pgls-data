<html xmlns="http://www.w3.org/1999/xhtml" xml:lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (5)--><title>Satyrarum libri — Machine readable text</title><meta name="author" content="Q. Horatius Flaccus (Horace)" /><meta name="generator" content="Text Encoding Initiative Consortium XSLT stylesheets" /><meta name="DC.Title" content="Satyrarum libri — Machine readable text" /><meta name="DC.Type" content="Text" /><meta name="DC.Format" content="text/html" /><link href="http://www.tei-c.org/release/xml/tei/stylesheet/tei.css" rel="stylesheet" type="text/css" /><link rel="stylesheet" media="print" type="text/css" href="http://www.tei-c.org/release/xml/tei/stylesheet/tei-print.css" /></head><body class="simple" id="TOP"><div class="stdheader autogenerated"><h1 class="maintitle">Satyrarum libri — Machine readable text</h1></div><!--TEI front--><h2>Table of contents</h2><ul class="toc toc_body"></ul><!--TEI body--><div lang="lat" class="edition" id="index.xml-body.1_div.1"><h2 lang="lat"><span class="headingNumber">1. </span></h2><div class="textpart" id="index.xml-body.1_div.1_div.1"><h3><span class="headingNumber">1.1. </span></h3><div class="textpart" id="index.xml-body.1_div.1_div.1_div.1"><h4><span class="headingNumber">1.1.1. </span><span class="head">Ad Maecenatem: Omnibus, maxime vero avaris, sortem suam gravem esse.</span></h4><div class="l">Qui fit, Maecenas, ut nemo, quam sibi sortem </div><div class="l">seu Ratio dederit seu Fors obiecerit, illa </div><div class="l">contentus vivat, laudet diversa sequentis? </div><div class="l">'o fortunati mercatores' gravis annis </div><div class="l">miles ait, multo iam fractus membra labore.</div><div class="l">contra mercator navim iactantibus Austris, </div><div class="l">'militia est potior. quid enim? concurritur: horae </div><div class="l">momento cita mors venit aut victoria laeta.' </div><div class="l">agricolam laudat iuris legumque peritus, </div><div class="l">sub galli cantum consultor ubi ostia pulsat; </div><div class="l">ille, datis vadibus qui rure extractus in urbem est, </div><div class="l">solos felicis viventis clamat in urbe. </div><div class="l">cetera de genere hoc (adeo sunt multa) loquacem </div><div class="l">delassare valent Fabium. ne te morer, audi, </div><div class="l">quo rem deducam. si quis Deus 'en ego' dicat </div><div class="l">'iam faciam quod voltis: eris tu, qui modo miles, </div><div class="l">mercator; tu, consultus modo, rusticus: hinc vos, </div><div class="l">vos hinc mutatis discedite partibus. eia, </div><div class="l">quid statis?' nolint. atqui licet esse beatis. </div><div class="l">quid causae est, merito quin illis Iuppiter ambas </div><div class="l">iratus buccas inflet neque se fore posthac </div><div class="l">tam facilem dicat, votis ut praebeat aurem? </div><div class="l">praeterea, ne sic ut qui iocularia ridens </div><div class="l">percurram — quamquam ridentem dicere verum </div><div class="l">quid vetat? ut pueris olim dant crustula blandi </div><div class="l">doctores, elementa velint ut discere prima — </div><div class="l">sed tamen amoto quaeramus seria ludo: </div><div class="l">ille gravem duro terram qui vertit aratro, </div><div class="l">perfidus hic caupo, miles nautaeque, per omne </div><div class="l">audaces mare qui currunt, hac mente laborem </div><div class="l">sese ferre, senes ut in otia tuta recedant, </div><div class="l">aiunt, cum sibi sint congesta cibaria: sicut </div><div class="l">parvola—nam exemplo est—magni formica laboris </div><div class="l">ore trahit quodcumque potest atque addit acervo </div><div class="l">quem struit, haud ignara ac non incauta futuri. </div><div class="l">quae, simul inversum contristat Aquarius annum, </div><div class="l">non usquam prorepit et illis utitur ante </div><div class="l">quaesitis sapiens, cum te neque fervidus aestus </div><div class="l">demoveat lucro neque hiems, ignis mare ferrum, </div><div class="l">nil obstet tibi, dum ne sit te ditior alter. </div><div class="l">quid iuvat inmensum te argenti pondus et auri </div><div class="l">furtim defossa timidum deponere terra? </div><div class="l">quod, si conminuas, vilem redigatur ad assem? </div><div class="l">at ni id fit, quid habet pulcri constructus acervus? </div><div class="l">milia frumenti tua triverit area centum: </div><div class="l">non tuus hoc capiet venter plus ac meus: ut, si </div><div class="l">reticulum panis venalis inter onusto </div><div class="l">forte vehas umero, nihilo plus accipias quam </div><div class="l">qui nil portarit. vel dic quid referat intra </div><div class="l">naturae finis viventi, iugera centum an </div><div class="l">mille aret? 'at suave est ex magno tollere acervo.' </div><div class="l">dum ex parvo nobis tantundem haurire relinquas, </div><div class="l">cur tua plus laudes cumeris granaria nostris? </div><div class="l">ut tibi si sit opus liquidi non amplius urna </div><div class="l">vel cyatho ac dicas 'magno de flumine mallem </div><div class="l">quam ex hoc fonticulo tantundem sumere.' eo fit, </div><div class="l">plenior ut siquos delectet copia iusto, </div><div class="l">cum ripa simul avolsos ferat Aufidus acer. </div><div class="l">at qui tantuli eget quanto est opus, is neque limo </div><div class="l">turbatam haurit aquam neque vitam amittit in undis. <span class="">card 61</span></div><div class="l">at bona pars hominum decepta cupidine falso </div><div class="l">'nil satis est', inquit, 'quia tanti quantum habeas sis': </div><div class="l">quid facias illi? iubeas miserum esse, libenter </div><div class="l">quatenus id facit: ut quidam memoratur Athenis </div><div class="l">sordidus ac dives, populi contemnere voces </div><div class="l">sic solitus: 'populus me sibilat, at mihi plaudo </div><div class="l">ipse domi, simul ac nummos contemplor in arca.' </div><div class="l">Tantalus a labris sitiens fugientia captat </div><div class="l">flumina — quid rides? mutato nomine de te </div><div class="l">fabula narratur: congestis undique saccis </div><div class="l">indormis inhians et tamquam parcere sacris </div><div class="l">cogeris aut pictis tamquam gaudere tabellis. </div><div class="l">nescis, quo valeat nummus, quem praebeat usum? </div><div class="l">panis ematur, holus, vini sextarius, adde </div><div class="l">quis humana sibi doleat natura negatis. </div><div class="l">an vigilare metu exanimem, noctesque diesque </div><div class="l">formidare malos fures, incendia, servos, </div><div class="l">ne te conpilent fugientes, hoc iuvat? horum </div><div class="l">semper ego optarim pauperrimus esse bonorum. </div><div class="l">at si condoluit temptatum frigore corpus </div><div class="l">aut alius casus lecto te adflixit, habes qui </div><div class="l">adsideat, fomenta paret, medicum roget, ut te </div><div class="l">suscitet ac reddat gnatis carisque propinquis? </div><div class="l">non uxor salvum te volt, non filius; omnes </div><div class="l">vicini oderunt, noti, pueri atque puellae. </div><div class="l">miraris, cum tu argento post omnia ponas, </div><div class="l">si nemo praestet, quem non merearis, amorem? </div><div class="l">at si cognatos nullo natura labore </div><div class="l">quos tibi dat, retinere velis, servareque amicos, </div><div class="l">infelix operam perdas, ut siquis asellum </div><div class="l">in campo doceat parentem currere frenis.</div><div class="l">denique sit finis quaerendi, cumque habeas plus, </div><div class="l">pauperiem metuas minus et finire laborem </div><div class="l">incipias, parto quod avebas, ne facias quod </div><div class="l">Umidius quidam; non longa est fabula: dives </div><div class="l">ut metiretur nummos, ita sordidus, ut se </div><div class="l">non umquam servo melius vestiret, ad usque </div><div class="l">supremum tempus, ne se penuria victus </div><div class="l">opprimeret, metuebat. at hunc liberta securi </div><div class="l">divisit medium, fortissima Tyndaridarum. </div><div class="l">'quid mi igitur suades? ut vivam Naevius aut sic </div><div class="l">ut Nomentanus?' pergis pugnantia secum </div><div class="l">frontibus adversis conponere: non ego avarum </div><div class="l">cum veto te, fieri vappam iubeo ac nebulonem: </div><div class="l">est inter Tanain quiddam socerumque Viselli: </div><div class="l">est modus in rebus, sunt certi denique fines, </div><div class="l">quos ultra citraque nequit consistere rectum. </div><div class="l">illuc, unde abii, redeo, qui nemo, ut avarus, </div><div class="l">se probet ac potius laudet diversa sequentis, </div><div class="l">quodque aliena capella gerat distentius uber, </div><div class="l">tabescat neque se maiori pauperiorum </div><div class="l">turbae conparet, hunc atque hunc superare laboret. </div><div class="l">sic festinanti semper locupletior obstat, </div><div class="l">ut, cum carceribus missos rapit ungula currus, </div><div class="l">instat equis auriga suos vincentibus, illum </div><div class="l">praeteritum temnens extremos inter euntem. </div><div class="l">inde fit, ut raro, qui se vixisse beatum </div><div class="l">dicat et exacto contentus tempore vita </div><div class="l">cedat uti conviva satur, reperire queamus. </div><div class="l">iam satis est. ne me Crispini scrinia lippi </div><div class="l">conpilasse putes, verbum non amplius addam. </div></div><div class="textpart" id="index.xml-body.1_div.1_div.1_div.2"><h4><span class="headingNumber">1.1.2. </span><span class="head">Improbus, dum vitia quaedam declinant, in contraria incidere.</span></h4><div class="l">Ambubaiarum collegia, pharmacopolae, </div><div class="l">mendici, mimae, balatrones, hoc genus omne </div><div class="l">maestum ac sollicitum est cantoris morte Tigelli. </div><div class="l">quippe benignus erat. contra hic, ne prodigus esse </div><div class="l">dicatur metuens, inopi dare nolit amico, </div><div class="l">frigus quo duramque famem propellere possit. </div><div class="l">hunc si perconteris, avi cur atque parentis </div><div class="l">praeclaram ingrata stringat malus ingluvie rem, </div><div class="l">omnia conductis coemens obsonia nummis, </div><div class="l">sordidus atque animi quod parvi nolit haberi, </div><div class="l">respondet. laudatur ab his, culpatur ab illis. </div><div class="l">Fufidius vappae famam timet ac nebulonis </div><div class="l"><span class="strikethrough">dives agris, dives positis in fenore nummis</span>:</div><div class="l">quinas hic capiti mercedes exsecat atque </div><div class="l">quanto perditior quisque est, tanto acrius urget; </div><div class="l">nomina sectatur modo sumpta veste virili </div><div class="l">sub patribus duris tironum. 'maxime' quis non </div><div class="l">'Iuppiter' exclamat simul atque audivit? 'at in se </div><div class="l">pro quaestu sumptum facit hic?' vix credere possis, </div><div class="l">quam sibi non sit amicus, ita ut pater ille, Terenti </div><div class="l">fabula quem miserum gnato vixisse fugato </div><div class="l">inducit, non se peius cruciaverit atque hic. </div><div class="l">siquis nunc quaerat 'quo res haec pertinet?' illuc: </div><div class="l">dum vitant stulti vitia, in contraria currunt. </div><div class="l">Maltinus tunicis demissis ambulat, est qui </div><div class="l">inguen ad obscaenum subductis usque; facetus </div><div class="l">pastillos Rufillus olet, Gorgonius hircum: </div><div class="l">nil medium est. sunt qui nolint tetigisse nisi illas </div><div class="l">quarum subsuta talos tegat instita veste, </div><div class="l">contra alius nullam nisi olenti in fornice stantem. </div><div class="l">quidam notus homo cum exiret fornice, 'macte </div><div class="l">virtute esto' inquit sententia dia Catonis; </div><div class="l">'nam simul ac venas inflavit taetra libido, </div><div class="l">huc iuvenes aequom est descendere, non alienas </div><div class="l">permolere uxores.' 'nolim laudarier' inquit </div><div class="l">'sic me' mirator cunni Cupiennius albi. </div><div class="l">audire est operae pretium, procedere recte </div><div class="l">qui moechis non voltis, ut omni parte laborent </div><div class="l">utque illis multo corrupta dolore voluptas </div><div class="l">atque haec rara cadat dura inter saepe pericla. </div><div class="l">hic se praecipitem tecto dedit, ille flagellis </div><div class="l">ad mortem caesus, fugiens hic decidit acrem </div><div class="l">praedonum in turbam, dedit hic pro corpore nummos, </div><div class="l">hunc perminxerunt calones; quin etiam illud </div><div class="l">accidit, ut cuidam testis caudamque salacem </div><div class="l">demeterent ferro. 'iure' omnes: Galba negabat. </div><div class="l">tutior at quanto merx est in classe secunda, </div><div class="l">libertinarum dico — Sallustius in quas </div><div class="l">non minus insanit quam qui moechatur. at hic si, </div><div class="l">qua res, qua ratio suaderet quaque modeste </div><div class="l">munifico esse licet, vellet bonus atque benignus </div><div class="l">esse, daret quantum satis esset nec sibi damno </div><div class="l">dedecorique foret. verum hoc se amplectitur uno, </div><div class="l">hoc amat et laudat: 'matronam nullam ego tango', </div><div class="l">ut quondam Marsaeus, amator Originis ille, </div><div class="l">qui patrium mimae donat fundumque laremque, </div><div class="l">'nil fuerit mi' inquit 'cum uxoribus umquam alienis.' </div><div class="l">verum est cum mimis, est cum meretricibus, unde </div><div class="l">fama malum gravius quam res trahit. an tibi abunde </div><div class="l">personam satis est, non illud, quidquid ubique </div><div class="l">officit, evitare? bonam deperdere famam, </div><div class="l">rem patris oblimare malum est ubicumque. quid inter-</div><div class="l">est in matrona, ancilla peccesne togata? <span class="">card 64</span></div><div class="l">Villius in Fausta, Sullae gener, hoc miser uno </div><div class="l">nomine deceptus, poenas dedit usque superque </div><div class="l">quam satis est, pugnis caesus ferroque petitus, </div><div class="l">exclusus fore, cum Longarenus foret intus. </div><div class="l">huic si muttonis verbis mala tanta videnti </div><div class="l">diceret haec animus 'quid vis tibi? numquid ego a te </div><div class="l">magno prognatum deposco consule cunnum </div><div class="l">velatumque stola, mea cum conferbuit ira?' </div><div class="l">quid responderet? 'magno patre nata puella est.' </div><div class="l">at quanto meliora monet pugnantiaque istis </div><div class="l">dives opis natura suae, tu si modo recte </div><div class="l">dispensare velis ac non fugienda petendis </div><div class="l">inmiscere. tuo vitio rerumne labores, </div><div class="l">nil referre putas? quare, ne paeniteat te, </div><div class="l">desine matronas sectarier, unde laboris </div><div class="l">plus haurire mali est quam ex re decerpere fructus. </div><div class="l">nec magis huic, inter niveos viridisque lapillos </div><div class="l">sit licet, hoc, Cerinthe, tuum tenerum est femur aut crus </div><div class="l">rectius, atque etiam melius persaepe togatae. </div><div class="l">adde huc, quod mercem sine fucis gestat, aperte </div><div class="l">quod venale habet ostendit nec, siquid honesti est, </div><div class="l">iactat habetque palam, quaerit, quo turpia celet. </div><div class="l">regibus hic mos est, ubi equos mercantur: opertos </div><div class="l">inspiciunt, ne si facies, ut saepe, decora </div><div class="l">molli fulta pede est, emptorem inducat hiantem, </div><div class="l">quod pulcrae clunes, breve quod caput, ardua cervix. </div><div class="l">hoc illi recte: ne corporis optima Lyncei </div><div class="l">contemplere oculis, Hypsaea caecior illa, </div><div class="l">quae mala sunt, spectes. 'o crus, o bracchia.' verum </div><div class="l">depygis, nasuta, brevi latere ac pede longo est. </div><div class="l">matronae praeter faciem nil cernere possis, </div><div class="l">cetera, ni Catia est, demissa veste tegentis. </div><div class="l">si interdicta petes, vallo circumdata — nam te </div><div class="l">hoc facit insanum — , multae tibi tum officient res, </div><div class="l">custodes, lectica, ciniflones, parasitae, </div><div class="l">ad talos stola demissa et circumdata palla, </div><div class="l">plurima, quae invideant pure adparere tibi rem. </div><div class="l">altera, nil obstat: cois tibi paene videre est </div><div class="l">ut nudam, ne crure malo, ne sit pede turpi; </div><div class="l">metiri possis oculo latus. an tibi mavis </div><div class="l">insidias fieri pretiumque avellier ante </div><div class="l">quam mercem ostendi? leporem venator ut alta </div><div class="l">in nive sectetur, positum sic tangere nolit, </div><div class="l">cantat et adponit 'meus est amor huic similis; nam </div><div class="l">transvolat in medio posita et fugientia captat.' </div><div class="l">hiscine versiculis speras tibi posse dolores </div><div class="l">atque aestus curasque gravis e pectore pelli? </div><div class="l">nonne, cupidinibus statuat natura modum quem, </div><div class="l">quid latura sibi, quid sit dolitura negatum, </div><div class="l">quaerere plus prodest et inane abscindere soldo? </div><div class="l">num, tibi cum faucis urit sitis, aurea quaeris </div><div class="l">pocula? num esuriens fastidis omnia praeter </div><div class="l">pavonem rhombumque? tument tibi cum inguina, num, si </div><div class="l">ancilla aut verna est praesto puer, impetus in quem </div><div class="l">continuo fiat. malis tentigine rumpi? </div><div class="l">non ego; namque parabilem amo Venerem facilemque. </div><div class="l">illam 'post paulo' 'sed pluris' 'si exierit vir' </div><div class="l">gallis, hanc Philodemus ait sibi, quae neque magno </div><div class="l">stet pretio neque cunctetur cum est iussa venire. </div><div class="l">candida rectaque sit, munda hactenus, ut neque longa </div><div class="l">nec magis alba velit quam dat natura videri. </div><div class="l">haec ubi supposuit dextro corpus mihi laevom, </div><div class="l">Ilia et Egeria est; do nomen quodlibet illi. </div><div class="l">nec vereor, ne, dum futuo, vir rure recurrat, </div><div class="l">ianua frangatur, latret canis, undique magno </div><div class="l">pulsa domus strepitu resonet, vepallida lecto </div><div class="l">desiliat mulier, miseram se conscia clamet, </div><div class="l">cruribus haec metuat, doti deprensa, egomet mi. </div><div class="l">discincta tunica fugiendum est et pede nudo, </div><div class="l">ne nummi pereant aut puga aut denique fama. </div><div class="l">deprendi miserum est: Fabio vel iudice vincam. </div></div><div class="textpart" id="index.xml-body.1_div.1_div.1_div.3"><h4><span class="headingNumber">1.1.3. </span><span class="head">In amicorum vitiis connivendum, neque peccata omnia in sclerum numero ponenda.</span></h4><div class="l">Omnibus hoc vitium est cantoribus, inter amicos </div><div class="l">ut numquam inducant animum cantare rogati, </div><div class="l">iniussi numquam desistant. sardus habebat </div><div class="l">ille Tigellius hoc. Caesar, qui cogere posset, </div><div class="l">si peteret per amicitiam patris atque suam, non </div><div class="l">quicquam proficeret; si conlibuisset, ab ovo </div><div class="l">usque ad mala citaret 'Io Bacchae' modo summa </div><div class="l">voce, modo hac, resonat quae chordis quattuor ima. </div><div class="l">nil aequale homini fuit illi: saepe velut qui </div><div class="l">currebat fugiens hostem, persaepe velut qui </div><div class="l">Iunonis sacra ferret; habebat saepe ducentos, </div><div class="l">saepe decem servos; modo reges atque tetrarchas, </div><div class="l">omnia magna loquens, modo 'sit mihi mensa tripes et </div><div class="l">concha salis puri et toga, quae defendere frigus </div><div class="l">quamvis crassa queat.' deciens centena dedisses </div><div class="l">huic parco, paucis contento, quinque diebus </div><div class="l">nil erat in loculis; noctes vigilabat ad ipsum </div><div class="l">mane, diem totum stertebat; nil fuit unquam </div><div class="l">sic inpar sibi. nunc aliquis dicat mihi 'quid tu? </div><div class="l">nullane habes vitia?' immo alia et fortasse minora. </div><div class="l">Maenius absentem Novium cum carperet, 'heus tu' </div><div class="l">quidam ait 'ignoras te an ut ignotum dare nobis </div><div class="l">verba putas?' 'egomet mi ignosco' Maenius inquit. </div><div class="l">stultus et inprobus hic amor est dignusque notari. </div><div class="l">cum tua pervideas oculis mala lippus inunctis, </div><div class="l">cur in amicorum vitiis tam cernis acutum </div><div class="l">quam aut aquila aut serpens Epidaurius? at tibi contra </div><div class="l">evenit, inquirant vitia ut tua rursus et illi. </div><div class="l">iracundior est paulo, minus aptus acutis </div><div class="l">naribus horum hominum; rideri possit eo quod </div><div class="l">rusticius tonso toga defluit et male laxus </div><div class="l">in pede calceus haeret: at est bonus, ut melior vir </div><div class="l">non alius quisquam, at tibi amicus, at ingenium ingens </div><div class="l">inculto latet hoc sub corpore. denique te ipsum </div><div class="l">concute, numqua tibi vitiorum inseverit olim </div><div class="l">natura aut etiam consuetudo mala; namque </div><div class="l">neglectis urenda filix innascitur agris. <span class="">card 38</span></div><div class="l">illuc praevertamur, amatorem quod amicae </div><div class="l">turpia decipiunt caecum vitia aut etiam ipsa haec </div><div class="l">delectant, veluti Balbinum polypus Agnae. </div><div class="l">vellem in amicitia sic erraremus et isti </div><div class="l">errori nomen virtus posuisset honestum. </div><div class="l">ac pater ut gnati, sic nos debemus amici </div><div class="l">siquod sit vitium non fastidire. strabonem </div><div class="l">appellat paetum pater, et pullum, male parvos </div><div class="l">sicui filius est, ut abortivus fuit olim </div><div class="l">Sisyphus; hunc Varum distortis cruribus, illum </div><div class="l">balbutit Scaurum pravis fultum male talis. </div><div class="l">parcius hic vivit: frugi dicatur; ineptus </div><div class="l">et iactantior hic paulo est: concinnus amicis </div><div class="l">postulat ut videatur; at est truculentior atque </div><div class="l">plus aequo liber: simplex fortisque habeatur; </div><div class="l">caldior est: acris inter numeretur. opinor, </div><div class="l">haec res et iungit iunctos et servat amicos. </div><div class="l">at nos virtutes ipsas invertimus atque </div><div class="l">sincerum furimus vas incrustare. probus quis </div><div class="l">nobiscum vivit, multum demissus homo: illi </div><div class="l">tardo cognomen, pingui damus. hic fugit omnis </div><div class="l">insidias nullique malo latus obdit apertum, </div><div class="l">cum genus hoc inter vitae versemur, ubi acris </div><div class="l">invidia atque vigent ubi crimina: pro bene sano </div><div class="l">ac non incauto fictum astutumque vocamus. </div><div class="l">simplicior quis et est, qualem me saepe libenter </div><div class="l">obtulerim tibi, Maecenas, ut forte legentem </div><div class="l">aut tacitum inpellat quovis sermone: 'molestus, </div><div class="l">communi sensu plane caret' inquimus. eheu, </div><div class="l">quam temere in nosmet legem sancimus iniquam. </div><div class="l">nam vitiis nemo sine nascitur; optimus ille est, </div><div class="l">qui minimis urgetur. amicus dulcis, ut aequum est, </div><div class="l">cum mea conpenset vitiis bona, pluribus hisce, </div><div class="l">si modo plura mihi bona sunt, inclinet, amari </div><div class="l">si volet: hac lege in trutina ponetur eadem. </div><div class="l">qui, ne tuberibus propriis offendat amicum, </div><div class="l">postulat, ignoscet verrucis illius: aequum est </div><div class="l">peccatis veniam poscentem reddere rursus. <span class="">card 76</span></div><div class="l">denique, quatenus excidi penitus vitium irae, </div><div class="l">cetera item nequeunt stultis haerentia, cur non </div><div class="l">ponderibus modulisque suis ratio utitur ac res </div><div class="l">ut quaeque est, ita suppliciis delicta coercet? </div><div class="l">siquis eum servum, patinam qui tollere iussus </div><div class="l">semesos piscis tepidumque ligurrierit ius, </div><div class="l">in cruce suffigat, Labeone insanior inter </div><div class="l">sanos dicatur. quanto hoc furiosius atque </div><div class="l">maius peccatum est: paulum deliquit amicus, </div><div class="l">quod nisi concedas, habeare insuavis: acerbus </div><div class="l">odisti et fugis ut Drusonem debitor aeris, </div><div class="l">qui nisi, cum tristes misero venere Kalendae, </div><div class="l">mercedem aut nummos unde unde extricat, amaras </div><div class="l">porrecto iugulo historias captivus ut audit. </div><div class="l">conminxit lectum potus mensave catillum </div><div class="l">Evandri manibus tritum deiecit: ob hanc rem, </div><div class="l">aut positum ante mea quia pullum in parte catini </div><div class="l">sustulit esuriens, minus hoc iucundus amicus </div><div class="l">sit mihi? quid faciam, si furtum fecerit aut si </div><div class="l">prodiderit conmissa fide sponsumve negarit? </div><div class="l">quis paria esse fere placuit peccata, laborant, </div><div class="l">cum ventum ad verum est: sensus moresque repugnant </div><div class="l">atque ipsa utilitas, iusti prope mater et aequi. </div><div class="l">cum prorepserunt primis animalia terris, </div><div class="l">mutum et turpe pecus, glandem atque cubilia propter </div><div class="l">unguibus et pugnis, dein fustibus atque ita porro </div><div class="l">pugnabant armis, quae post fabricaverat usus, </div><div class="l">donec verba, quibus voces sensusque notarent, </div><div class="l">nominaque invenere; dehinc absistere bello, </div><div class="l">oppida coeperunt munire et ponere leges, </div><div class="l">ne quis fur esset neu latro neu quis adulter. </div><div class="l">nam fuit ante Helenam cunnus taeterrima belli </div><div class="l">causa, sed ignotis perierunt mortibus illi, </div><div class="l">quos Venerem incertam rapientis more ferarum </div><div class="l">viribus editior caedebat ut in grege taurus. </div><div class="l">iura inventa metu iniusti fateare necesse est, </div><div class="l">tempora si fastosque velis evolvere mundi. </div><div class="l">nec Natura potest iusto secernere iniquum, </div><div class="l">dividit ut bona diversis, fugienda petendis, </div><div class="l">nec vincet ratio hoc, tantundem ut peccet idemque, </div><div class="l">qui teneros caules alieni fregerit horti </div><div class="l">et qui nocturnus sacra Divum legerit. adsit </div><div class="l">regula, peccatis quae poenas inroget aequas, </div><div class="l">ne scutica dignum horribili sectere flagello. </div><div class="l">nam ut ferula caedas meritum maiora subire </div><div class="l">verbera, non vereor, cum dicas esse paris res </div><div class="l">furta latrociniis et magnis parva mineris </div><div class="l">falce recisurum simili te, si tibi regnum </div><div class="l">permittant homines. si dives, qui sapiens est, </div><div class="l">et sutor bonus et solus formosus et est rex, </div><div class="l">cur optas quod habes? 'non nosti, quid pater' inquit </div><div class="l">'Chrysippus dicat: sapiens crepidas sibi numquam </div><div class="l">nec soleas fecit; sutor tamen est sapiens.' qui? </div><div class="l">'ut quamvis tacet Hermogenes, cantor tamen atque </div><div class="l">optumus est modulator; ut Alfenus vafer omni </div><div class="l">abiecto instrumento artis clausaque taberna </div><div class="l">sutor erat: sapiens operis sic optimus omnis </div><div class="l">est opifex, solus sic rex.' vellunt tibi barbam </div><div class="l">lascivi pueri, quos tu nisi fuste coerces, </div><div class="l">urgeris turba circum te stante miserque </div><div class="l">rumperis et latras, magnorum maxime regum. </div><div class="l">ne longum faciam: dum tu quadrante lavatum </div><div class="l">rex ibis neque te quisquam stipator ineptum </div><div class="l">praeter Crispinum sectabitur, et mihi dulces </div><div class="l">ignoscent, siquid peccaro stultus, amici </div><div class="l">inque vicem illorum patiar delicta libenter </div><div class="l">privatusque magis vivam te rege beatus. </div><div class="l"></div></div><div class="textpart" id="index.xml-body.1_div.1_div.1_div.4"><h4><span class="headingNumber">1.1.4. </span><span class="head">Satyricorum poetarum, ac suam praesertim, in scribendo licentiam excusat.</span></h4><div class="l">Eupolis atque Cratinus Aristophanesque poetae </div><div class="l">atque alii, quorum comoedia prisca virorum est, </div><div class="l">siquis erat dignus describi, quod malus ac fur, </div><div class="l">quod moechus foret aut sicarius aut alioqui </div><div class="l">famosus, multa cum libertate notabant. </div><div class="l">hinc omnis pendet Lucilius, hosce secutus, </div><div class="l">mutatis tantum pedibus numerisque, facetus, </div><div class="l">emunctae naris, durus conponere versus. </div><div class="l">nam fuit hoc vitiosus: in hora saepe ducentos, </div><div class="l">ut magnum, versus dictabat stans pede in uno; </div><div class="l">cum flueret lutulentus, erat quod tollere velles; </div><div class="l">garrulus atque piger scribendi ferre laborem, </div><div class="l">scribendi recte: nam ut multum, nil moror. ecce, </div><div class="l">Crispinus minimo me provocat 'accipe, si vis, </div><div class="l">accipe iam tabulas; detur nobis locus, hora, </div><div class="l">custodes; videamus, uter plus scribere possit.' </div><div class="l">di bene fecerunt, inopis me quodque pusilli </div><div class="l">finxerunt animi, raro et perpauca loquentis; </div><div class="l">at tu conclusas hircinis follibus auras </div><div class="l">usque laborantis, dum ferrum molliat ignis, </div><div class="l">ut mavis, imitare. beatus Fannius ultro </div><div class="l">delatis capsis et imagine, cum mea nemo </div><div class="l">scripta legat, volgo recitare timentis ob hanc rem, </div><div class="l">quod sunt quos genus hoc minime iuvat, utpote pluris </div><div class="l">culpari dignos. quemvis media elige turba: </div><div class="l">aut ob avaritiam aut misera ambitione laborat. </div><div class="l">hic nuptarum insanit amoribus, hic puerorum: </div><div class="l">hunc capit argenti splendor; stupet Albius aere; </div><div class="l">hic mutat merces surgente a sole ad eum, quo </div><div class="l">vespertina tepet regio, quin per mala praeceps </div><div class="l">fertur uti pulvis collectus turbine, nequid </div><div class="l">summa deperdat metuens aut ampliet ut rem. </div><div class="l">omnes hi metuunt versus, odere poetas. </div><div class="l">'faenum habet in cornu, longe fuge; dummodo risum </div><div class="l">excutiat sibi, non hic cuiquam parcet amico </div><div class="l">et quodcumque semel chartis inleverit, omnis </div><div class="l">gestiet a furno redeuntis scire lacuque </div><div class="l">et pueros et anus.' agedum pauca accipe contra. <span class="">card 39</span></div><div class="l">primum ego me illorum, dederim quibus esse poetis, </div><div class="l">excerpam numero: neque enim concludere versum </div><div class="l">dixeris esse satis neque, siqui scribat uti nos </div><div class="l">sermoni propiora, putes hunc esse poetam. </div><div class="l">ingenium cui sit, cui mens divinior atque os </div><div class="l">magna sonaturum, des nominis huius honorem. </div><div class="l">idcirco quidam comoedia necne poema </div><div class="l">esset, quaesivere, quod acer spiritus ac vis </div><div class="l">nec verbis nec rebus inest, nisi quod pede certo </div><div class="l">differt sermoni, sermo merus. 'at pater ardens </div><div class="l">saevit, quod meretrice nepos insanus amica </div><div class="l">filius uxorem grandi cum dote recuset, </div><div class="l">ebrius et, magnum quod dedecus, ambulet ante </div><div class="l">noctem cum facibus.' numquid Pomponius istis </div><div class="l">audiret leviora, pater si viveret? ergo </div><div class="l">non satis est puris versum perscribere verbis, </div><div class="l">quem si dissolvas, quivis stomachetur eodem </div><div class="l">quo personatus pacto pater. his, ego quae nunc, </div><div class="l">olim quae scripsit Lucilius, eripias si </div><div class="l">tempora certa modosque, et quod prius ordine verbum est </div><div class="l">posterius facias praeponens ultima primis, </div><div class="l">non, ut si solvas 'postquam discordia taetra </div><div class="l">belli ferratos postis portasque refregit', </div><div class="l">invenias etiam disiecti membra poetae. <span class="">card 63</span></div><div class="l">hactenus haec: alias, iustum sit necne poema. </div><div class="l">nunc illud tantum quaeram, meritone tibi sit </div><div class="l">suspectum genus hoc scribendi. Sulcius acer </div><div class="l">ambulat et Caprius, rauci male cumque libellis, </div><div class="l">magnus uterque timor latronibus; at bene siquis </div><div class="l">et vivat puris manibus, contemnat utrumque. </div><div class="l">ut sis tu similis Coeli Birrique latronum, </div><div class="l">non ego sim Capri neque Sulci: cur metuas me? </div><div class="l">nulla taberna meos habeat neque pila libellos, </div><div class="l">quis manus insudet volgi Hermogenisque Tigelli, </div><div class="l">nec recito cuiquam nisi amicis idque coactus, </div><div class="l">non ubivis coramve quibuslibet. in medio qui </div><div class="l">scripta foro recitent, sunt multi quique lavantes: </div><div class="l">suave locus voci resonat conclusus. inanis </div><div class="l">hoc iuvat, haud illud quaerentis, num sine sensu, </div><div class="l">tempore num faciant alieno. 'laedere gaudes' </div><div class="l">inquit 'et hoc studio pravus facis.' unde petitum </div><div class="l">hoc in me iacis? est auctor quis denique eorum, </div><div class="l">vixi cum quibus? absentem qui rodit, amicum </div><div class="l">qui non defendit alio culpante, solutos </div><div class="l">qui captat risus hominum famamque dicacis, </div><div class="l">fingere qui non visa potest, conmissa tacere </div><div class="l">qui nequit: hic niger est, hunc tu, Romane, caveto. </div><div class="l">saepe tribus lectis videas cenare quaternos, </div><div class="l">e quibus unus amet quavis aspergere cunctos </div><div class="l">praeter eum qui praebet aquam; post hunc quoque potus, </div><div class="l">condita cum verax aperit praecordia Liber: </div><div class="l">hic tibi comis et urbanus liberque videtur </div><div class="l">infesto nigris: ego si risi, quod ineptus </div><div class="l">pastillos Rufillus olet, Gorgonius hircum, </div><div class="l">lividus et mordax videor tibi? mentio siquae </div><div class="l">de Capitolini furtis iniecta Petilli </div><div class="l">te coram fuerit, defendas, ut tuus est mos: </div><div class="l">'me Capitolinus convictore usus amicoque </div><div class="l">a puero est causaque mea permulta rogatus </div><div class="l">fecit et incolumis laetor quod vivit in Urbe; </div><div class="l">sed tamen admiror, quo pacto iudicium illud </div><div class="l">fugerit': hic nigrae sucus lolliginis, haec est </div><div class="l">aerugo mera; quod vitium procul afore chartis, </div><div class="l">atque animo prius, ut siquid promittere de me </div><div class="l">possum aliud vere, promitto. liberius si </div><div class="l">dixero quid, si forte iocosius, hoc mihi iuris </div><div class="l">cum venia dabis: insuevit pater optimus hoc me, </div><div class="l">ut fugerem exemplis vitiorum quaeque notando. </div><div class="l">cum me hortaretur, parce frugaliter atque </div><div class="l">viverem uti contentus eo quod mi ipse parasset: </div><div class="l">'nonne vides, Albi ut male vivat filius utque </div><div class="l">Barrus inops? magnum documentum, ne patriam rem </div><div class="l">perdere quis velit.' a turpi meretricis amore </div><div class="l">cum deterreret: 'Sectani dissimilis sis.' <span class="">card 113</span></div><div class="l">ne sequerer moechas, concessa cum Venere uti </div><div class="l">possem: 'deprensi non bella est fama Treboni' </div><div class="l">aiebat. 'sapiens, vitatu quidque petitu </div><div class="l">sit melius, causas reddet tibi; mi satis est, si </div><div class="l">traditum ab antiquis morem servare tuamque, </div><div class="l">dum custodis eges, vitam famamque tueri </div><div class="l">incolumem possum; simul ac duraverit aetas </div><div class="l">membra animumque tuum, nabis sine cortice.' sic me </div><div class="l">formabat puerum dictis et, sive iubebat </div><div class="l">ut facerem quid, 'habes auctorem, quo facias hoc' </div><div class="l">unum ex iudicibus selectis obiciebat, </div><div class="l">sive vetabat, 'an hoc inhonestum et inutile factu </div><div class="l">necne sit, addubites, flagret rumore malo cum </div><div class="l">hic atque ille?' avidos vicinum funus ut aegros </div><div class="l">exanimat mortisque metu sibi parcere cogit, </div><div class="l">sic teneros animos aliena opprobria saepe </div><div class="l">absterrent vitiis. ex hoc ego sanus ab illis </div><div class="l">perniciem quaecumque ferunt, mediocribus et quis </div><div class="l">ignoscas vitiis teneor. fortassis et istinc </div><div class="l">largiter abstulerit longa aetas, liber amicus, </div><div class="l">consilium proprium; neque enim, cum lectulus aut me </div><div class="l">porticus excepit, desum mihi. 'rectius hoc est; </div><div class="l">hoc faciens vivam melius; sic dulcis amicis </div><div class="l">occurram; hoc quidam non belle: numquid ego illi </div><div class="l">inprudens olim faciam simile?' haec ego mecum </div><div class="l">conpressis agito labris; ubi quid datur oti, </div><div class="l">inludo chartis. hoc est mediocribus illis </div><div class="l">ex vitiis unum; cui si concedere nolis, </div><div class="l">multa poetarum veniat manus, auxilio quae </div><div class="l">sit mihi — nam multo plures sumus — , ac veluti te </div><div class="l">Iudaei cogemus in hanc concedere turbam. </div></div><div class="textpart" id="index.xml-body.1_div.1_div.1_div.5"><h4><span class="headingNumber">1.1.5. </span><span class="head">Iter quoddam suum Roma Brundusium usque singulari cum festivitate describit.</span></h4><div class="l">Egressum magna me accepit Aricia Roma </div><div class="l">hospitio modico; rhetor comes Heliodorus, </div><div class="l">graecorum longe doctissimus; inde forum Appi </div><div class="l">differtum nautis cauponibus atque malignis. </div><div class="l">hoc iter ignavi divisimus, altius ac nos </div><div class="l">praecinctis unum: minus est gravis Appia tardis. </div><div class="l">hic ego propter aquam, quod erat deterrima, ventri </div><div class="l">indico bellum, cenantis haud animo aequo </div><div class="l">exspectans comites. iam nox inducere terris </div><div class="l">umbras et caelo diffundere signa parabat: </div><div class="l">tum pueri nautis, pueris convicia nautae </div><div class="l">ingerere: 'huc adpelle'; 'trecentos inseris'; 'ohe, </div><div class="l">iam satis est.' dum aes exigitur, dum mula ligatur, </div><div class="l">tota abit hora. mali culices ranaeque palustres </div><div class="l">avertunt somnos; absentem cantat amicam </div><div class="l">multa prolutus vappa nauta atque viator </div><div class="l">certatim; tandem fessus dormire viator </div><div class="l">incipit ac missae pastum retinacula mulae </div><div class="l">nauta piger saxo religat stertitque supinus. </div><div class="l">iamque dies aderat, nil cum procedere lintrem </div><div class="l">sentimus, donec cerebrosus prosilit unus </div><div class="l">ac mulae nautaeque caput lumbosque saligno </div><div class="l">fuste dolat: quarta vix demum exponimur hora. </div><div class="l">ora manusque tua lavimus, Feronia, lympha. </div><div class="l">milia tum pransi tria repimus atque subimus </div><div class="l">inpositum saxis late candentibus Anxur. </div><div class="l">huc venturus erat Maecenas optimus atque </div><div class="l">Cocceius, missi magnis de rebus uterque </div><div class="l">legati, aversos soliti conponere amicos. </div><div class="l">hic oculis ego nigra meis collyria lippus </div><div class="l">inlinere. interea Maecenas advenit atque </div><div class="l">Cocceius Capitoque simul Fonteius, ad unguem </div><div class="l">factus homo, Antoni, non ut magis alter, amicus. </div><div class="l">Fundos Aufidio Lusco praetore libenter </div><div class="l">linquimus, insani ridentes praemia scribae, </div><div class="l">praetextam et latum clavum prunaeque vatillum. </div><div class="l">in Mamurrarum lassi deinde urbe manemus, </div><div class="l">Murena praebente domum, Capitone culinam. <span class="">card 39</span></div><div class="l">postera lux oritur multo gratissima; namque </div><div class="l">Plotius et Varius Sinuessae Vergiliusque </div><div class="l">occurrunt, animae, qualis neque candidiores </div><div class="l">terra tulit neque quis me sit devinctior alter. </div><div class="l">o qui conplexus et gaudia quanta fuerunt. </div><div class="l">nil ego contulerim iucundo sanus amico. </div><div class="l">proxima Campano ponti quae villula, tectum </div><div class="l">praebuit et parochi, quae debent, ligna salemque. </div><div class="l">hinc muli Capuae clitellas tempore ponunt. </div><div class="l">lusum it Maecenas, dormitum ego Vergiliusque; </div><div class="l">namque pila lippis inimicum et ludere crudis. </div><div class="l">hinc nos Coccei recipit plenissima villa, </div><div class="l">quae super est Caudi cauponas. nunc mihi paucis </div><div class="l">Sarmenti Scurrae pugnam Messique Cicerri, </div><div class="l">Musa, velim memores et quo patre natus uterque </div><div class="l">contulerit litis. Messi clarum genus Osci; </div><div class="l">Sarmenti domina exstat: ab his maioribus orti </div><div class="l">ad pugnam venere. prior Sarmentus 'equi te </div><div class="l">esse feri similem dico.' ridemus, et ipse </div><div class="l">Messius 'accipio,' caput et movet. 'o tua cornu </div><div class="l">ni foret exsecto frons,' inquit, 'quid faceres, cum </div><div class="l">sic mutilus minitaris?' at illi foeda cicatrix </div><div class="l">saetosam laevi frontem turpaverat oris. </div><div class="l">Campanum in morbum, in faciem permulta iocatus, </div><div class="l">pastorem saltaret uti Cyclopa rogabat: </div><div class="l">nil illi larva aut tragicis opus esse cothurnis. </div><div class="l">multa Cicerrus ad haec: donasset iamne catenam </div><div class="l">ex voto Laribus, quaerebat; scriba quod esset, </div><div class="l">nilo deterius dominae ius esse; rogabat </div><div class="l">denique, cur umquam fugisset, cui satis una </div><div class="l">farris libra foret, gracili sic tamque pusillo. </div><div class="l">prorsus iucunde cenam producimus illam. </div><div class="l">tendimus hinc recta Beneventum, ubi sedulus hospes </div><div class="l">paene macros arsit dum turdos versat in igni. </div><div class="l">nam vaga per veterem dilapso flamma culinam </div><div class="l">volcano summum properabat lambere tectum. </div><div class="l">convivas avidos cenam servosque timentis </div><div class="l">tum rapere atque omnis restinguere velle videres. </div><div class="l">incipit ex illo montis Appulia notos </div><div class="l">ostentare mihi, quos torret Atabulus et quos </div><div class="l">nunquam erepsemus, nisi nos vicina Trivici </div><div class="l">villa recepisset lacrimoso non sine fumo, </div><div class="l">udos cum foliis ramos urente camino. </div><div class="l">hic ego mendacem stultissimus usque puellam </div><div class="l">ad mediam noctem exspecto; somnus tamen aufert </div><div class="l">intentum Veneri; tum inmundo somnia visu </div><div class="l">nocturnam vestem maculant ventremque supinum. <span class="">card 86</span></div><div class="l">quattuor hinc rapimur viginti et milia raedis, </div><div class="l">mansuri oppidulo, quod versu dicere non est, </div><div class="l">signis perfacile est: venit vilissima rerum </div><div class="l">hic aqua, sed panis longe pulcherrimus, ultra </div><div class="l">callidus ut soleat umeris portare viator. </div><div class="l">nam Canusi lapidosus, aquae non ditior urna: </div><div class="l">qui locus a forti Diomede est conditus olim. </div><div class="l">flentibus hinc Varius discedit maestus amicis. </div><div class="l">inde Rubos fessi pervenimus, utpote longum </div><div class="l">carpentes iter et factum corruptius imbri. </div><div class="l">postera tempestas melior, via peior ad usque </div><div class="l">Bari moenia piscosi; dein Gnatia lymphis </div><div class="l">iratis exstructa dedit risusque iocosque, </div><div class="l">dum flamma sine tura liquescere limine sacro </div><div class="l">persuadere cupit. credat Iudaeus Apella, </div><div class="l">non ego; namque Deos didici securum agere aevom </div><div class="l">nec, siquid miri faciat natura, deos id </div><div class="l">tristis ex alto caeli demittere tecto. </div><div class="l">Brundisium longae finis chartaeque viaeque est. </div><div class="l"></div></div><div class="textpart" id="index.xml-body.1_div.1_div.1_div.6"><h4><span class="headingNumber">1.1.6. </span><span class="head">Ad Maecenatem: de vera nobilitate</span></h4><div class="l">Non quia, Maecenas, Lydorum quidquid Etruscos </div><div class="l">incoluit finis, nemo generosior est te, </div><div class="l">nec quod avus tibi maternus fuit atque paternus </div><div class="l">olim qui magnis legionibus imperitarent, </div><div class="l">ut plerique solent, naso suspendis adunco </div><div class="l">ignotos, ut me libertino patre natum. </div><div class="l">cum referre negas, quali sit quisque parente </div><div class="l">natus, dum ingenuus, persuades hoc tibi vere, </div><div class="l">ante potestatem Tulli atque ignobile regnum </div><div class="l">multos saepe viros nullis maioribus ortos </div><div class="l">et vixisse probos amplis et honoribus auctos; </div><div class="l">contra Laevinum, Valeri genus, unde Superbus </div><div class="l">Tarquinius regno pulsus fugit, unius assis </div><div class="l">non umquam pretio pluris licuisse, notante </div><div class="l">iudice quo nosti, populo, qui stultus honores </div><div class="l">saepe dat indignis et famae servit ineptus, </div><div class="l">qui stupet in titulis et imaginibus. quid oportet </div><div class="l">nos facere a volgo longe longeque remotos? </div><div class="l">namque esto: populus Laevino mallet honorem </div><div class="l">quam Decio mandare novo censorque moveret </div><div class="l">Appius, ingenuo si non essem patre natus: </div><div class="l">vel merito, quoniam in propria non pelle quiessem. </div><div class="l">sed fulgente trahit constrictos gloria curru </div><div class="l">non minus ignotos generosis. quo tibi, Tulli, </div><div class="l">sumere depositum clavom fierique tribuno? </div><div class="l">invidia adcrevit, privato quae minor esset. </div><div class="l">nam ut quisque insanus nigris medium impediit crus </div><div class="l">pellibus et latum demisit pectore clavom, </div><div class="l">audit continuo 'quis homo hic est? quo patre natus?' </div><div class="l">ut siqui aegrotet quo morbo Barrus, haberi </div><div class="l">et cupiat formosus, eat quacumque, puellis </div><div class="l">iniciat curam quaerendi singula, quali </div><div class="l">sit facie, sura, quali pede, dente, capillo: </div><div class="l">sic qui promittit civis, urbem sibi curae, </div><div class="l">imperium fore et italiam, delubra Deorum, </div><div class="l">quo patre sit natus, num ignota matre inhonestus, </div><div class="l">omnis mortalis curare et quaerere cogit. </div><div class="l">'tune, Syri Damae aut Dionysi filius, audes </div><div class="l">deicere de saxo civis aut tradere Cadmo?' </div><div class="l">'at Novius collega gradu post me sedet uno; </div><div class="l">namque est ille, pater quod erat meus.' 'hoc tibi Paulus </div><div class="l">et Messalla videris? at hic, si plostra ducenta </div><div class="l">concurrantque foro tria funera, magna sonabit, </div><div class="l">cornua quod vincatque tubas: saltem tenet hoc nos.' </div><div class="l">nunc ad me redeo libertino patre natum, </div><div class="l">quem rodunt omnes libertino patre natum, </div><div class="l">nunc, quia, Maecenas, tibi sum convictor, at olim, </div><div class="l">quod mihi pareret legio Romana tribuno. </div><div class="l">dissimile hoc illi est, quia non, ut forsit honorem </div><div class="l">iure mihi invideat quivis, ita te quoque amicum, </div><div class="l">praesertim cautum dignos adsumere, prava </div><div class="l">ambitione procul. felicem dicere non hoc </div><div class="l">me possim, casu quod te sortitus amicum; </div><div class="l">nulla etenim mihi te fors obtulit: optimus olim </div><div class="l">Vergilius, post hunc Varius dixere, quid essem. </div><div class="l">ut veni coram, singultim pauca locutus — </div><div class="l">infans namque pudor prohibebat plura profari — </div><div class="l">non ego me claro natum patre, non ego circum </div><div class="l">me Satureiano vectari rura caballo, </div><div class="l">sed quod eram narro. respondes, ut tuus est mos, </div><div class="l">pauca; abeo, et revocas nono post mense iubesque </div><div class="l">esse in amicorum numero. magnum hoc ego duco, </div><div class="l">quod placui tibi, qui turpi secernis honestum </div><div class="l">non patre praeclaro, sed vita et pectore puro. <span class="">card 65</span></div><div class="l">atqui si vitiis mediocribus ac mea paucis </div><div class="l">mendosa est natura, alioqui recta, velut si </div><div class="l">egregio inspersos reprendas corpore naevos, </div><div class="l">si neque avaritiam neque sordes nec mala lustra </div><div class="l">obiciet vere quisquam mihi, purus et insons, </div><div class="l">ut me collaudem, si et vivo carus amicis, </div><div class="l">causa fuit pater his; qui macro pauper agello </div><div class="l">noluit in Flavi ludum me mittere, magni </div><div class="l">quo pueri magnis e centurionibus orti </div><div class="l">laevo suspensi loculos tabulamque lacerto </div><div class="l">ibant octonos referentes Idibus aeris, </div><div class="l">sed puerum est ausus Romam portare docendum </div><div class="l">artis quas doceat quivis eques atque senator </div><div class="l">semet prognatos. vestem servosque sequentis, </div><div class="l">in magno ut populo, siqui vidisset, avita </div><div class="l">ex re praeberi sumptus mihi crederet illos. </div><div class="l">ipse mihi custos incorruptissimus omnis </div><div class="l">circum doctores aderat. quid multa? pudicum, </div><div class="l">qui primus virtutis honos, servavit ab omni </div><div class="l">non solum facto, verum opprobrio quoque turpi </div><div class="l">nec timuit, sibi ne vitio quis verteret, olim </div><div class="l">si praeco parvas aut, ut fuit ipse, coactor </div><div class="l">mercedes sequerer; neque ego essem questus. at hoc nunc </div><div class="l">laus illi debetur et a me gratia maior. </div><div class="l">nil me paeniteat sanum patris huius, eoque </div><div class="l">non, ut magna dolo factum negat esse suo pars, </div><div class="l">quod non ingenuos habeat clarosque parentes, </div><div class="l">sic me defendam. longe mea discrepat istis </div><div class="l">et vox et ratio. nam si natura iuberet </div><div class="l">a certis annis aevum remeare peractum </div><div class="l">atque alios legere, ad fastum quoscumque parentes </div><div class="l">optaret sibi quisque, meis contentus honestos </div><div class="l">fascibus et sellis nollem mihi sumere, demens </div><div class="l">iudicio volgi, sanus fortasse tuo, quod </div><div class="l">nollem onus haud umquam solitus portare molestum. </div><div class="l">nam mihi continuo maior quaerenda foret res </div><div class="l">atque salutandi plures, ducendus et unus </div><div class="l">et comes alter, uti ne solus rusve peregre<span class="add">⟨ve⟩</span></div><div class="l">exirem, plures calones atque caballi </div><div class="l">pascendi, ducenda petorrita. nunc mihi curto </div><div class="l">ire licet mulo vel si libet usque Tarentum, </div><div class="l">mantica cui lumbos onere ulceret atque eques armos. </div><div class="l">obiciet nemo sordis mihi, quas tibi, Tulli, </div><div class="l">cum Tiburte via praetorem quinque secuntur </div><div class="l">te pueri, lasanum portantes oenophorumque. </div><div class="l">hoc ego commodius quam tu, praeclare senator, </div><div class="l">milibus atque aliis vivo. quacumque libido est, </div><div class="l">incedo solus, percontor quanti holus ac far, </div><div class="l">fallacem Circum vespertinumque pererro </div><div class="l">saepe forum, adsisto divinis, inde domum me </div><div class="l">ad porri et ciceris refero laganique catinum; </div><div class="l">cena ministratur pueris tribus et lapis albus </div><div class="l">pocula cum cyatho duo sustinet, adstat echinus </div><div class="l">vilis, cum patera guttus, Campana supellex. </div><div class="l">deinde eo dormitum, non sollicitus, mihi quod cras </div><div class="l">surgendum sit mane, obeundus Marsya, qui se </div><div class="l">voltum ferre negat Noviorum posse minoris. </div><div class="l">ad quartam iaceo; post hanc vagor aut ego lecto </div><div class="l">aut scripto quod me tacitum iuvet unguor olivo, </div><div class="l">non quo fraudatis inmundus Natta lucernis. </div><div class="l">ast ubi me fessum sol acrior ire lavatum </div><div class="l">admonuit, fugio campum lusumque trigonem. </div><div class="l">pransus non avide, quantum interpellet inani </div><div class="l">ventre diem durare, domesticus otior. haec est </div><div class="l">vita solutorum misera ambitione gravique; </div><div class="l">his me consolor victurum suavius ac si </div><div class="l">quaestor avus pater atque meus patruusque fuisset. </div><div class="l"></div></div><div class="textpart" id="index.xml-body.1_div.1_div.1_div.7"><h4><span class="headingNumber">1.1.7. </span><span class="head">Rupilii et Persii rixam facete describit.</span></h4><div class="l">Proscripti Regis Rupili pus atque venenum </div><div class="l">hybrida quo pacto sit Persius ultus, opinor </div><div class="l">omnibus et lippis notum et tonsoribus esse. </div><div class="l">Persius hic permagna negotia dives habebat </div><div class="l">Clazomenis et iam litis cum Rege molestas, </div><div class="l">durus homo atque odio qui posset vincere Regem, </div><div class="l">confidens, tumidus, adeo sermonis amari, </div><div class="l">Sisennas, Barros ut equis praecurreret albis. </div><div class="l">ad Regem redeo. postquam nihil inter utrumque </div><div class="l">convenit — hoc etenim sunt omnes iure molesti, </div><div class="l">quo fortes, quibus adversum bellum incidit: inter </div><div class="l">Hectora Priamiden, animosum atque inter Achillem </div><div class="l">ira fuit capitalis, ut ultima divideret mors, </div><div class="l">non aliam ob causam, nisi quod virtus in utroque </div><div class="l">summa fuit: duo si discordia vexet inertis </div><div class="l">aut si disparibus bellum incidat, ut Diomedi </div><div class="l">cum Lycio Glauco, discedat pigrior, ultro </div><div class="l">muneribus missis. Bruto praetore tenente </div><div class="l">ditem Asiam, Rupili et Persi par pugnat, uti non </div><div class="l">conpositum melius cum Bitho Bacchius. in ius </div><div class="l">acres procurrunt, magnum spectaculum uterque. </div><div class="l">Persius exponit causam; ridetur ab omni </div><div class="l">conventu; laudat Brutum laudatque cohortem, </div><div class="l">solem Asiae Brutum appellat stellasque salubris </div><div class="l">appellat comites, excepto Rege; canem illum, </div><div class="l">invisum agricolis sidus, venisse: ruebat </div><div class="l">flumen ut hibernum, fertur quo rara securis. </div><div class="l">tum Praenestinus salso multoque fluenti </div><div class="l">expressa arbusto regerit convicia, durus </div><div class="l">vindemiator et invictus, cui saepe viator </div><div class="l">cessisset magna conpellans voce cuculum. </div><div class="l">at Graecus, postquam est Italo perfusus aceto, </div><div class="l">Persius exclamat: 'per magnos, Brute, Deos te </div><div class="l">oro, qui reges consueris tollere, cur non </div><div class="l">hunc Regem iugulas? operum hoc, mihi crede, tuorum est.' </div></div><div class="textpart" id="index.xml-body.1_div.1_div.1_div.8"><h4><span class="headingNumber">1.1.8. </span><span class="head">Conqueritur Priapus Esquilinum montem veneficarum incantationibus infestari.</span></h4><div class="l">Olim truncus eram ficulnus, inutile lignum, </div><div class="l">cum faber, incertus scamnum faceretne Priapum,</div><div class="l">maluit esse Deum. Deus inde ego, furum aviumque </div><div class="l">maxima formido; nam fures dextra coercet </div><div class="l">obscaenoque ruber porrectus ab inguine palus, </div><div class="l">ast inportunas volucres in vertice harundo </div><div class="l">terret fixa vetatque novis considere in hortis. </div><div class="l">huc prius angustis eiecta cadavera cellis </div><div class="l">conservus vili portanda locabat in arca; </div><div class="l">hoc miserae plebi stabat commune sepulcrum; </div><div class="l">Pantolabo scurrae Nomentanoque nepoti </div><div class="l">mille pedes in fronte, trecentos cippus in agrum </div><div class="l">hic dabat, heredes monumentum ne sequeretur. </div><div class="l">nunc licet Esquiliis habitare salubribus atque </div><div class="l">aggere in aprico spatiari, quo modo tristes </div><div class="l">albis informem spectabant ossibus agrum, </div><div class="l">cum mihi non tantum furesque feraeque suetae </div><div class="l">hunc vexare locum curae sunt atque labori </div><div class="l">quantum carminibus quae versant atque venenis </div><div class="l">humanos animos: has nullo perdere possum </div><div class="l">nec prohibere modo, simul ac vaga luna decorum </div><div class="l">protulit os, quin ossa legant herbasque nocentis. </div><div class="l">vidi egomet nigra succinctam vadere palla </div><div class="l">Canidiam pedibus nudis passoque capillo, </div><div class="l">cum Sagana maiore ululantem: pallor utrasque </div><div class="l">fecerat horrendas adspectu. scalpere terram </div><div class="l">unguibus et pullam divellere mordicus agnam </div><div class="l">coeperunt; cruor in fossam confusus, ut inde </div><div class="l">manis elicerent animas responsa daturas. </div><div class="l">lanea et effigies erat altera cerea: maior </div><div class="l">lanea, quae poenis conpesceret inferiorem; </div><div class="l">cerea suppliciter stabat, servilibus ut quae </div><div class="l">iam peritura modis. Hecaten vocat altera, saevam </div><div class="l">altera Tisiphonen: serpentes atque videres </div><div class="l">infernas errare canes lunamque rubentem, </div><div class="l">ne foret his testis, post magna latere sepulcra. </div><div class="l">mentior at siquid, merdis caput inquiner albis </div><div class="l">corvorum atque in me veniat mictum atque cacatum </div><div class="l">Iulius, et fragilis Pediatia, furque Voranus. </div><div class="l">singula quid memorem, quo pacto alterna loquentes </div><div class="l">umbrae cum Sagana resonarint triste et acutum </div><div class="l">utque lupi barbam variae cum dente colubrae </div><div class="l">abdiderint furtim terris et imagine cerea </div><div class="l">largior arserit ignis et ut non testis inultus </div><div class="l">horruerim voces Furiarum et facta duarum? </div><div class="l">nam, displosa sonat quantum vesica, pepedi </div><div class="l">diffissa nate ficus; at illae currere in urbem. </div><div class="l">canidiae dentis, altum Saganae caliendrum </div><div class="l">excidere atque herbas atque incantata lacertis </div><div class="l">vincula cum magno risuque iocoque videres. </div></div><div class="textpart" id="index.xml-body.1_div.1_div.1_div.9"><h4><span class="headingNumber">1.1.9. </span><span class="head">Quantas ab importuni hominis loquacitate habuerit molestias.</span></h4><div class="l">Ibam forte Via Sacra, sicut meus est mos, </div><div class="l">nescio quid meditans nugarum, totus in illis: </div><div class="l">accurrit quidam notus mihi nomine tantum:</div><div class="l">arreptaque manu, 'quid agis, dulcissime rerum?' </div><div class="l">'suaviter, ut nunc est,' inquam 'et cupio omnia quae vis.' </div><div class="l">cum adsectaretur, 'numquid vis?' occupo. at ille </div><div class="l">'noris nos' inquit; 'docti sumus.' hic ego 'pluris </div><div class="l">hoc' inquam 'mihi eris.' misere discedere quaerens </div><div class="l">ire modo ocius, interdum consistere, in aurem </div><div class="l">dicere nescio quid puero, cum sudor ad imos </div><div class="l">manaret talos. 'o te, Bollane, cerebri </div><div class="l">felicem' aiebam tacitus, cum quidlibet ille </div><div class="l">garriret, vicos, urbem laudaret. ut illi </div><div class="l">nil respondebam, 'misere cupis' inquit 'abire: </div><div class="l">iamdudum video; sed nil agis: usque tenebo; </div><div class="l">persequar hinc quo nunc iter est tibi.' 'nil opus est te </div><div class="l">circumagi: quendam volo visere non tibi notum; </div><div class="l">trans Tiberim longe cubat is prope Caesaris hortos.' </div><div class="l">'nil habeo quod agam et non sum piger: usque sequar te.' </div><div class="l">demitto auriculas, ut iniquae mentis asellus, </div><div class="l">cum gravius dorso subiit onus. incipit ille: </div><div class="l">'si bene me novi, non Viscum pluris amicum, </div><div class="l">non Varium facies; nam quis me scribere pluris </div><div class="l">aut citius possit versus? quis membra movere </div><div class="l">mollius? invideat quod et Hermogenes, ego canto.' </div><div class="l">interpellandi locus hic erat 'est tibi mater, </div><div class="l">cognati, quis te salvo est opus?' 'haud mihi quisquam. </div><div class="l">omnis conposui.' 'felices. nunc ego resto. </div><div class="l">confice; namque instat fatum mihi triste, Sabella </div><div class="l">quod puero cecinit divina mota anus urna: </div><div class="l">"hunc neque dira venena nec hosticus auferet ensis </div><div class="l">nec laterum dolor aut tussis nec tarda podagra: </div><div class="l">garrulus hunc quando consumet cumque: loquaces, </div><div class="l">si sapiat, vitet, simul atque adoleverit aetas."' <span class="">card 35</span></div><div class="l">ventum erat ad Vestae, quarta iam parte diei </div><div class="l">praeterita, et casu tum respondere vadato </div><div class="l">debebat, quod ni fecisset, perdere litem. </div><div class="l">'si me amas,' inquit 'paulum hic ades.' 'inteream, si </div><div class="l">aut valeo stare aut novi civilia iura; </div><div class="l">et propero quo scis.' 'dubius sum, quid faciam', inquit, </div><div class="l">'tene relinquam an rem.' 'me, sodes.' 'non faciam' ille, </div><div class="l">et praecedere coepit; ego, ut contendere durum </div><div class="l">cum victore, sequor. 'Maecenas quomodo tecum?' </div><div class="l">hinc repetit. 'paucorum hominum et mentis bene sanae.' </div><div class="l">'nemo dexterius fortuna est usus. haberes </div><div class="l">magnum adiutorem, posset qui ferre secundas, </div><div class="l">hunc hominem velles si tradere: dispeream, ni </div><div class="l">summosses omnis.' 'non isto vivimus illic, </div><div class="l">quo tu rere, modo; domus hac nec purior ulla est </div><div class="l">nec magis his aliena malis; nil mi officit, inquam, </div><div class="l">ditior hic aut est quia doctior; est locus uni </div><div class="l">cuique suus.' 'magnum narras, vix credibile.' 'atqui </div><div class="l">sic habet.' 'accendis quare cupiam magis illi </div><div class="l">proximus esse.' 'velis tantummodo: quae tua virtus, </div><div class="l">expugnabis: et est qui vinci possit eoque </div><div class="l">difficilis aditus primos habet.' 'haud mihi dero: </div><div class="l">muneribus servos corrumpam; non, hodie si </div><div class="l">exclusus fuero, desistam; tempora quaeram, </div><div class="l">occurram in triviis, deducam. nil sine magno </div><div class="l">vita labore dedit mortalibus.' haec dum agit, ecce </div><div class="l">Fuscus Aristius occurrit, mihi carus et illum </div><div class="l">qui pulchre nosset. consistimus. 'unde venis et </div><div class="l">quo tendis?' rogat et respondet. vellere coepi </div><div class="l">et pressare manu lentissima bracchia, nutans, </div><div class="l">distorquens oculos, ut me eriperet. male salsus </div><div class="l">ridens dissimulare; meum iecur urere bilis. </div><div class="l">'certe nescio quid secreto velle loqui te </div><div class="l">aiebas mecum.' 'memini bene, sed meliore </div><div class="l">tempore dicam; hodie tricensima sabbata: vin tu </div><div class="l">curtis Iudaeis oppedere?' 'nulla mihi' inquam </div><div class="l">'relligio est.' 'at mi: sum paulo infirmior, unus </div><div class="l">multorum. ignosces; alias loquar.' huncine solem </div><div class="l">tam nigrum surrexe mihi! fugit inprobus ac me </div><div class="l">sub cultro linquit. casu venit obvius illi </div><div class="l">adversarius et 'quo tu, turpissime?' magna </div><div class="l">inclamat voce, et 'licet antestari?' ego vero </div><div class="l">oppono auriculam. rapit in ius; clamor utrimque, </div><div class="l">undique concursus. sic me servavit Apollo. </div></div><div class="textpart" id="index.xml-body.1_div.1_div.1_div.10"><h4><span class="headingNumber">1.1.10. </span><span class="head">Suam de Lucilio iudicium tuetur, et egregia scribendarum satyrarum praecepta aspergit.</span></h4><div class="l">Nempe inconposito dixi pede currere versus </div><div class="l">Lucili. quis tam Lucili fautor inepte est, </div><div class="l">ut non hoc fateatur? at idem, quod sale multo </div><div class="l">urbem defricuit, charta laudatur eadem. </div><div class="l">nec tamen hoc tribuens dederim quoque cetera; nam sic </div><div class="l">et Laberi mimos ut pulchra poemata mirer. </div><div class="l">ergo non satis est risu diducere rictum </div><div class="l">auditoris; et est quaedam tamen hic quoque virtus. </div><div class="l">est brevitate opus, ut currat sententia neu se </div><div class="l">inpediat verbis lassas onerantibus auris, </div><div class="l">et sermone opus est modo tristi, saepe iocoso, </div><div class="l">defendente vicem modo rhetoris atque poetae, </div><div class="l">interdum urbani, parcentis viribus atque </div><div class="l">extenuantis eas consulto. ridiculum acri </div><div class="l">fortius et melius magnas plerumque secat res. </div><div class="l">illi, scripta quibus comoedia prisca viris est, </div><div class="l">hoc stabant, hoc sunt imitandi; quos neque pulcher </div><div class="l">Hermogenes umquam legit neque simius iste </div><div class="l">nil praeter Calvum et doctus cantare Catullum. </div><div class="l">'at magnum fecit, quod verbis Graeca Latinis </div><div class="l">miscuit.' o seri studiorum, quine putetis </div><div class="l">difficile et mirum, Rhodio quod Pitholeonti </div><div class="l">contigit? 'at sermo lingua concinnus utraque </div><div class="l">suavior, ut Chio nota si conmixta Falerni est.' </div><div class="l">cum versus facias, te ipsum percontor, an et cum </div><div class="l">dura tibi peragenda rei sit causa petilli? </div><div class="l">scilicet oblitus patriaeque patrisque Latini, </div><div class="l">cum Pedius causas exsudet Poplicola atque </div><div class="l">Corvinus, patriis intermiscere petita </div><div class="l">verba foris malis, Canusini more bilinguis. </div><div class="l">atque ego cum Graecos facerem, natus mare citra, </div><div class="l">versiculos, vetuit me tali voce Quirinus </div><div class="l">post mediam noctem visus, cum somnia vera: </div><div class="l">'in silvam non ligna feras insanius ac si </div><div class="l">magnas Graecorum malis inplere catervas.' </div><div class="l">turgidus Alpinus iugulat dum Memnona dumque </div><div class="l">diffingit Rheni luteum caput, haec ego ludo, </div><div class="l">quae neque in aede sonent certantia, iudice Tarpa,</div><div class="l">nec redeant iterum atque iterum spectanda theatris. </div><div class="l">arguta meretrice potes Davoque Chremeta </div><div class="l">eludente senem comis garrire libellos </div><div class="l">unus vivorum, Fundani, Pollio regum </div><div class="l">facta canit pede ter percusso; forte epos acer </div><div class="l">ut nemo Varius ducit, molle atque facetum </div><div class="l">Vergilio adnuerunt gaudentes rure Camoenae: </div><div class="l">hoc erat, experto frustra Varrone Atacino </div><div class="l">atque quibusdam aliis, melius quod scribere possem, </div><div class="l">inventore minor; neque ego illi detrahere ausim </div><div class="l">haerentem capiti cum multa laude coronam. <span class="">card 50</span></div><div class="l">at dixi fluere hunc lutulentum, saepe ferentem </div><div class="l">plura quidem tollenda relinquendis. age quaeso, </div><div class="l">tu nihil in magno doctus reprehendis Homero? </div><div class="l">nil comis tragici mutat Lucilius acci? </div><div class="l">non ridet versus Enni gravitate minores, </div><div class="l">cum de se loquitur non ut maiore reprensis? </div><div class="l">quid vetat et nosmet Lucili scripta legentis </div><div class="l">quaerere, num illius, num rerum dura negarit </div><div class="l">versiculos natura magis factos et euntis </div><div class="l">mollius ac siquis pedibus quid claudere senis, </div><div class="l">hoc tantum contentus, amet scripsisse ducentos </div><div class="l">ante cibum versus, totidem coenatus, Etrusci </div><div class="l">quale fuit Cassi rapido ferventius amni </div><div class="l">ingenium, capsis quem fama est esse librisque </div><div class="l">ambustum propriis. fuerit Lucilius, inquam, </div><div class="l">comis et urbanus, fuerit limatior idem </div><div class="l">quam rudis et Graecis intacti carminis auctor </div><div class="l">quamque poetarum seniorum turba; sed ille, </div><div class="l">si foret hoc nostrum fato delapsus in aevum, </div><div class="l">detereret sibi multa, recideret omne quod ultra </div><div class="l">perfectum traheretur, et in versu faciendo </div><div class="l">saepe caput scaberet vivos et roderet unguis. </div><div class="l">saepe stilum vertas, iterum quae digna legi sint </div><div class="l">scripturus, neque te ut miretur turba labores, </div><div class="l">contentus paucis lectoribus. an tua demens </div><div class="l">vilibus in ludis dictari carmina malis? </div><div class="l">non ego; nam satis est equitem mihi plaudere, ut audax, </div><div class="l">contemptis aliis, explosa Arbuscula dixit. </div><div class="l">men' moveat cimex Pantilius? aut cruciet quod </div><div class="l">vellicet absentem Demetrius? aut quod ineptus </div><div class="l">Fannius Hermogenis laedat conviva Tigelli? </div><div class="l">Plotius et Varius, Maecenas Vergiliusque, </div><div class="l">Valgius et probet haec Octavius optimus atque </div><div class="l">Fuscus et haec utinam Viscorum laudet uterque </div><div class="l">ambitione relegata. te dicere possum, </div><div class="l">Pollio, te, Messalla, tuo cum fratre, simulque </div><div class="l">vos, Bibule et Servi, simul his te, candide Furni, </div><div class="l">conpluris alios, doctos ego quos et amicos </div><div class="l">prudens praetereo, quibus haec, sint qualiacumque, </div><div class="l">arridere velim, doliturus, si placeant spe </div><div class="l">deterius nostra. Demetri, teque, Tigelli, </div><div class="l">discipularum inter iubeo plorare cathedras. </div><div class="l">i, puer, atque meo citus haec subscribe libello. </div></div></div><div class="textpart" id="index.xml-body.1_div.1_div.2"><h3><span class="headingNumber">1.2. </span></h3><div class="textpart" id="index.xml-body.1_div.1_div.2_div.1"><h4><span class="headingNumber">1.2.1. </span><span class="head">Fingit se cum Trebatio deliberare utrum a scribendis satyris abstineat.</span></h4><div class="l">'Sunt quibus in satura videar nimis acer et ultra </div><div class="l">legem tendere opus; sine nervis altera quidquid </div><div class="l">conposui pars esse putat similisque meorum </div><div class="l">mille die versus deduci posse. Trebati, </div><div class="l">quid faciam? praescribe.' 'quiescas.' 'ne faciam, inquis, </div><div class="l">omnino versus?' 'aio.' 'peream male, si non </div><div class="l">optimum erat; verum nequeo dormire.' 'ter uncti </div><div class="l">transnanto Tiberim, somno quibus est opus alto, </div><div class="l">inriguumque mero sub noctem corpus habento. </div><div class="l">aut si tantus amor scribendi te rapit, aude </div><div class="l">Caesaris invicti res dicere, multa laborum </div><div class="l">praemia laturus.' 'cupidum, pater optime, vires </div><div class="l">deficiunt; neque enim quivis horrentia pilis </div><div class="l">agmina nec fracta pereuntis cuspide Gallos </div><div class="l">aut labentis equo describit volnera Parthi.' </div><div class="l">'attamen et iustum poteras et scribere fortem, </div><div class="l">Scipiadam ut sapiens Lucilius.' 'haud mihi dero, </div><div class="l">cum res ipsa feret: nisi dextro tempore, Flacci,</div><div class="l">verba per attentam non ibunt Caesaris aurem: </div><div class="l">cui male si palpere, recalcitrat undique tutus.' </div><div class="l">'quanto rectius hoc quam tristi laedere versu </div><div class="l">Pantolabum scurram Nomentanumque nepotem, </div><div class="l">cum sibi quisque timet, quamquam est intactus, et odit.' </div><div class="l">'quid faciam? saltat Milonius, ut semel icto </div><div class="l">accessit fervor capiti numerusque lucernis; </div><div class="l">Castor gaudet equis, ovo prognatus eodem </div><div class="l">pugnis; quot capitum vivunt, totidem studiorum </div><div class="l">milia: me pedibus delectat claudere verba </div><div class="l">Lucili ritu, nostrum melioris utroque. </div><div class="l">ille velut fidis arcana sodalibus olim </div><div class="l">credebat libris neque, si male cesserat, usquam </div><div class="l">decurrens alio neque, si bene; quo fit ut omnis </div><div class="l">votiva pateat veluti descripta tabella </div><div class="l">vita senis. sequor hunc, Lucanus an Appulus anceps; </div><div class="l">nam Venusinus arat finem sub utrumque colonus, </div><div class="l">missus ad hoc pulsis, vetus est ut fama, Sabellis, </div><div class="l">quo ne per vacuum Romano incurreret hostis, </div><div class="l">sive quod Appula gens seu quod Lucania bellum </div><div class="l">incuteret violenta. sed hic stilus haud petet ultro </div><div class="l">quemquam animantem et me veluti custodiet ensis </div><div class="l">vagina tectus: quem cur destringere coner </div><div class="l">tutus ab infestis latronibus? o pater et rex </div><div class="l">Iuppiter, ut pereat positum robigine telum </div><div class="l">nec quisquam noceat cupido mihi pacis! at ille, </div><div class="l">qui me conmorit — melius non tangere, clamo — , </div><div class="l">flebit et insignis tota cantabitur Urbe. <span class="">card 47</span></div><div class="l">Cervius iratus leges minitatur et urnam, </div><div class="l">Canidia Albuci, quibus est inimica, venenum, </div><div class="l">grande malum Turius, siquid se iudice certes. </div><div class="l">ut quo quisque valet suspectos terreat utque </div><div class="l">imperet hoc natura potens, sic collige mecum: </div><div class="l">dente lupus, cornu taurus petit: unde nisi intus </div><div class="l">monstratum? Scaevae vivacem crede nepoti </div><div class="l">matrem: nil faciet sceleris pia dextera — mirum, </div><div class="l">ut neque calce lupus quemquam neque dente petit bos — , </div><div class="l">sed mala tollet anum vitiato melle cicuta. </div><div class="l">ne longum faciam: seu me tranquilla senectus </div><div class="l">exspectat seu mors atris circumvolat alis, </div><div class="l">dives, inops, Romae, seu fors ita iusserit, exsul, </div><div class="l">quisquis erit vitae scribam color.' 'o puer, ut sis </div><div class="l">vitalis metuo et maiorum nequis amicus </div><div class="l">frigore te feriat.' 'quid? cum est Lucilius ausus </div><div class="l">primus in hunc operis conponere carmina morem </div><div class="l">detrahere et pellem, nitidus qua quisque per ora </div><div class="l">cederet, introrsum turpis: num Laelius aut qui </div><div class="l">duxit ab oppressa meritum Carthagine nomen </div><div class="l">ingenio offensi aut laeso doluere Metello </div><div class="l">famosisque Lupo cooperto versibus? atqui </div><div class="l">primores populi arripuit populumque tributim, </div><div class="l">scilicet uni aequos virtuti atque eius amicis. </div><div class="l">quin ubi se a volgo et scaena in secreta remorant </div><div class="l">virtus Scipiadae et mitis sapientia Laeli, </div><div class="l">nugari cum illo et discincti ludere, donec </div><div class="l">decoqueretur holus, soliti. quidquid sum ego, quamvis </div><div class="l">infra Lucili censum ingeniumque, tamen me </div><div class="l">cum magnis vixisse invita fatebitur usque </div><div class="l">invidia et fragili quaerens inlidere dentem </div><div class="l">offendet solido — nisi quid tu, docte Trebati, </div><div class="l">dissentis.' 'equidem nihil hinc diffindere possum. </div><div class="l">sed tamen ut monitus caveas, ne forte negoti </div><div class="l">incutiat tibi quid sanctarum inscitia legum: </div><div class="l">si mala condiderit in quem quis carmina, ius est </div><div class="l">iudiciumque.' 'esto, siquis mala; sed bona siquis </div><div class="l">iudice condiderit laudatus Caesare? siquis </div><div class="l">opprobriis dignum latraverit, integer ipse?' </div><div class="l">'solventur risu tabulae, tu missus abibis.' </div></div><div class="textpart" id="index.xml-body.1_div.1_div.2_div.2"><h4><span class="headingNumber">1.2.2. </span><span class="head">De frugalitate</span></h4><div class="l">Quae virtus et quanta, boni, sit vivere parvo </div><div class="l">— nec meus hic sermo est, sed quae praecepit Ofellus </div><div class="l">rusticus, abnormis sapiens crassaque Minerva;</div><div class="l">discite non inter lances mensasque nitentis, </div><div class="l">cum stupet insanis acies fulgoribus et cum </div><div class="l">adclinis falsis animus meliora recusat, </div><div class="l">verum hic inpransi mecum disquirite. cur hoc? </div><div class="l">dicam, si potero. male verum examinat omnis </div><div class="l">corruptus iudex. leporem sectatus equove </div><div class="l">lassus ab indomito vel, si Romana fatigat </div><div class="l">militia adsuetum Graecari — seu pila velox </div><div class="l">molliter austerum studio fallente laborem, </div><div class="l">seu te discus agit, pete cedentem aera disco: </div><div class="l">cum labor extuderit fastidia, siccus, inanis </div><div class="l">sperne cibum vilem; nisi Hymettia mella Falerno </div><div class="l">ne biberis diluta. foris est promus, et atrum </div><div class="l">defendens piscis hiemat mare: cum sale panis </div><div class="l">latrantem stomachum bene leniet. unde putas aut </div><div class="l">qui partum? non in caro nidore voluptas </div><div class="l">summa, sed in te ipso est. tu pulmentaria quaere </div><div class="l">sudando: pinguem vitiis albumque neque ostrea </div><div class="l">nec scarus aut poterit peregrina iuvare lagois. </div><div class="l">vix tamen eripiam, posito pavone velis quin </div><div class="l">hoc potius quam gallina tergere palatum, </div><div class="l">corruptus vanis rerum, quia veneat auro </div><div class="l">rara avis et picta pandat spectacula cauda: </div><div class="l">tamquam ad rem attineat quidquam. num vesceris ista, </div><div class="l">quam laudas, pluma? cocto num adest honor idem? </div><div class="l">carne tamen quamvis distat nil, hac magis illam </div><div class="l">inparibus formis deceptum te petere esto: </div><div class="l">unde datum sentis, lupus hic Tiberinus an alto </div><div class="l">captus hiet? pontisne inter iactatus an amnis </div><div class="l">Ostia sub Tusci? laudas, insane, trilibrem </div><div class="l">mullum, in singula quem minuas pulmenta necesse est. </div><div class="l">ducit te species, video: quo pertinet ergo </div><div class="l">proceros odisse lupos? quia scilicet illis </div><div class="l">maiorem natura modum dedit, his breve pondus: </div><div class="l">ieiunus raro stomachus volgaria temnit. </div><div class="l">'porrectum magno magnum spectare catino </div><div class="l">vellem' ait Harpyiis gula digna rapacibus. at vos </div><div class="l">praesentes, Austri, coquite horum obsonia. quamquam </div><div class="l">putet aper rhombusque recens, mala copia quando </div><div class="l">aegrum sollicitat stomachum, cum rapula plenus </div><div class="l">atque acidas mavolt inulas. necdum omnis abacta </div><div class="l">pauperies epulis regum: nam vilibus ovis </div><div class="l">nigrisque est oleis hodie locus. haud ita pridem </div><div class="l">Galloni praeconis erat acipensere mensa </div><div class="l">infamis. quid? tunc rhombos minus aequor alebat? </div><div class="l">tutus erat rhombus tutoque ciconia nido, </div><div class="l">donec vos auctor docuit praetorius. ergo </div><div class="l">siquis nunc mergos suavis edixerit assos, </div><div class="l">parebit pravi docilis Romana iuventus. <span class="">card 53</span></div><div class="l">sordidus a tenui victu distabit Ofello </div><div class="l">iudice: nam frustra vitium vitaveris illud, </div><div class="l">si te alio pravum detorseris. Avidienus, </div><div class="l">cui 'Canis' ex vero dictum cognomen adhaeret, </div><div class="l">quinquennis oleas est et silvestria corna </div><div class="l">ac nisi mutatum parcit defundere vinum et </div><div class="l">cuius odorem olei nequeas perferre, (licebit </div><div class="l">ille repotia, natalis aliosve dierum </div><div class="l">festos albatus celebret), cornu ipse bilibri </div><div class="l">caulibus instillat, veteris non parcus aceti. </div><div class="l">quali igitur victu sapiens utetur et horum </div><div class="l">utrum imitabitur? hac urget lupus, hac canis, aiunt. </div><div class="l">mundus erit, qua non offendat sordibus atque </div><div class="l">in neutram partem cultus miser. hic neque servis, </div><div class="l">Albuti senis exemplo, dum munia didit, </div><div class="l">saevus erit, nec sic ut simplex Naevius unctam </div><div class="l">convivis praebebit aquam: vitium hoc quoque magnum. </div><div class="l">accipe nunc, victus tenuis quae quantaque secum </div><div class="l">adferat. in primis valeas bene; nam variae res </div><div class="l">ut noceant homini credas, memor illius escae, </div><div class="l">quae simplex olim tibi sederit. at simul assis </div><div class="l">miscueris elixa, simul conchylia turdis, </div><div class="l">dulcia se in bilem vertent stomachoque tumultum </div><div class="l">lenta feret pitvita. vides, ut pallidus omnis </div><div class="l">cena desurgat dubia? quin corpus onustum </div><div class="l">hesternis vitiis animum quoque praegravat una </div><div class="l">atque adfigit humo divinae particulam aurae. </div><div class="l">alter ubi dicto citius curata sopori </div><div class="l">membra dedit, vegetus praescripta ad munia surgit. </div><div class="l">hic tamen ad melius poterit transcurrere quondam, </div><div class="l">sive diem festum rediens advexerit annus, </div><div class="l">seu recreare volet tenuatum corpus, ubique </div><div class="l">accedent anni, tractari mollius aetas </div><div class="l">imbecilla volet: tibi quidnam accedet ad istam </div><div class="l">quam puer et validus praesumis mollitiem, seu </div><div class="l">dura valetudo inciderit seu tarda senectus? <span class="">card 89</span></div><div class="l">rancidum aprum antiqui laudabant, non quia nasus </div><div class="l">illis nullus erat, sed, credo, hac mente, quod hospes </div><div class="l">tardius adveniens vitiatum commodius quam </div><div class="l">integrum edax dominus consumeret. hos utinam inter </div><div class="l">heroas natum tellus me prima tulisset. </div><div class="l">das aliquid famae, quae carmine gratior aurem </div><div class="l">occupet humanam? grandes rhombi patinaeque </div><div class="l">grande ferunt una cum damno dedecus. adde </div><div class="l">iratum patruum, vicinos, te tibi iniquum </div><div class="l">et frustra mortis cupidum, cum deerit egenti </div><div class="l">as, laquei pretium. 'iure' inquit 'Trausius istis </div><div class="l">iurgatur verbis: ego vectigalia magna </div><div class="l">divitiasque habeo tribus amplas regibus.' ergo, </div><div class="l">quod superat non est melius quo insumere possis? </div><div class="l">cur eget indignus quisquam te divite? quare </div><div class="l">templa ruunt antiqua Deum? cur, inprobe, carae </div><div class="l">non aliquid patriae tanto emetiris acervo? </div><div class="l">uni nimirum recte tibi semper erunt res, </div><div class="l">o magnus posthac inimicis risus. uterne </div><div class="l">ad casus dubios fidet sibi certius? hic qui </div><div class="l">pluribus adsuerit mentem corpusque superbum, </div><div class="l">an qui contentus parvo metuensque futuri </div><div class="l">in pace, ut sapiens, aptarit idonea bello? </div><div class="l">quo magis his credas, puer hunc ego parvus Ofellum </div><div class="l">integris opibus novi non latius usum </div><div class="l">quam nunc accisis. videas metato in agello </div><div class="l">cum pecore et gnatis fortem mercede colonum </div><div class="l">'non ego' narrantem 'temere edi luce profesta </div><div class="l">quicquam praeter holus fumosae cum pede pernae. </div><div class="l">ac mihi seu longum post tempus venerat hospes </div><div class="l">sive operum vacuo gratus conviva per imbrem </div><div class="l">vicinus, bene erat non piscibus urbe petitis, </div><div class="l">sed pullo atque haedo; tum pensilis uva secundas </div><div class="l">et nux ornabat mensas cum duplice ficu. </div><div class="l">post hoc ludus erat culpa potare magistra </div><div class="l">ac venerata Ceres, ita culmo surgeret alto, </div><div class="l">explicuit vino contractae seria frontis. </div><div class="l">saeviat atque novos moveat fortuna tumultus: </div><div class="l">quantum hinc inminuet? quanto aut ego parcius aut vos, </div><div class="l">o pueri, nituistis, ut huc novus incola venit? </div><div class="l">nam propriae telluris erum natura nec illum </div><div class="l">nec me nec quemquam statuit: nos expulit ille, </div><div class="l">illum aut nequities aut vafri inscitia iuris, </div><div class="l">postremum expellet certe vivacior heres. </div><div class="l">nunc ager Umbreni sub nomine, nuper Ofelli </div><div class="l">dictus, erit nulli proprius, sed cedet in usum </div><div class="l">nunc mihi, nunc alii. quocirca vivite fortes </div><div class="l">fortiaque adversis opponite pectora rebus.' </div></div><div class="textpart" id="index.xml-body.1_div.1_div.2_div.3"><h4><span class="headingNumber">1.2.3. </span><span class="head">Collocutus cum Horatio Damasippus hoc Stoicae philosophiae paradoxum probat: omnes propemodum homines insanire.</span></h4><div class="l">'Sic raro scribis, ut toto non quater anno </div><div class="l">membranam poscas, scriptorum quaeque retexens, </div><div class="l">iratus tibi, quod vini somnique benignus </div><div class="l">nil dignum sermone canas. quid fiet? at ipsis </div><div class="l">saturnalibus huc fugisti sobrius. ergo </div><div class="l">dic aliquid dignum promissis. incipe. nil est. </div><div class="l">culpantur frustra calami inmeritusque laborat </div><div class="l">iratis natus paries Diis atque Poetis. </div><div class="l">atqui voltus erat multa et praeclara minantis, </div><div class="l">si vacuum tepido cepisset villula tecto. </div><div class="l">quorsum pertinuit stipare Platona Menandro? </div><div class="l">Eupolin, Archilochum, comites educere tantos? </div><div class="l">invidiam placare paras virtute relicta? </div><div class="l">contemnere miser. vitanda est inproba Siren </div><div class="l">desidia, aut quidquid vita meliore parasti </div><div class="l">ponendum aequo animo.' 'Di te, Damasippe, Deaeque </div><div class="l">verum ob consilium donent tonsore. sed unde </div><div class="l">tam bene me nosti?' 'postquam omnis res mea Ianum </div><div class="l">ad medium fracta est, aliena negotia curo </div><div class="l">excussus propriis. olim nam quaerere amabam, </div><div class="l">quo vafer ille pedes lavisset Sisyphus aere, </div><div class="l">quid scalptum infabre, quid fusum durius esset. </div><div class="l">callidus huic signo ponebam milia centum; </div><div class="l">hortos egregiasque domos mercarier unus </div><div class="l">cum lucro noram; unde frequentia Mercuriale </div><div class="l">inposuere mihi cognomen compita.' 'novi </div><div class="l">et miror morbi purgatum te illius. atqui </div><div class="l">emovit veterem mire novus, ut solet, in cor </div><div class="l">traiecto lateris miseri capitisve dolore, </div><div class="l">ut lethargicus hic cum fit pugil et medicum urget. </div><div class="l">dum nequid simile huic, esto ut libet.' 'o bone, ne te </div><div class="l">frustrere: insanis et tu stultique prope omnes, </div><div class="l">siquid Stertinius veri crepat, unde ego mira </div><div class="l">descripsi docilis praecepta haec, tempore quo me </div><div class="l">solatus iussit sapientem pascere barbam </div><div class="l">atque a Fabricio non tristem ponte reverti. </div><div class="l">nam male re gesta cum vellem mittere operto </div><div class="l">me capite in flumen, dexter stetit et "cave faxis </div><div class="l">te quicquam indignum. pudor" inquit "te malus angit, </div><div class="l">insanos qui inter vereare insanus haberi. </div><div class="l">primum nam inquiram, quid sit furere: hoc si erit in te </div><div class="l">solo, nil verbi, pereas quin fortiter, addam. <span class="">card 43</span></div><div class="l">quem mala stultitia et quemcumque inscitia veri </div><div class="l">caecum agit, insanum Chrysippi porticus et grex </div><div class="l">autumat. haec populos, haec magnos formula reges, </div><div class="l">excepto sapiente, tenet. nunc accipe, quare </div><div class="l">desipiant omnes aeque ac tu, qui tibi nomen </div><div class="l">insano posuere. velut silvis, ubi passim </div><div class="l">palantis error certo de tramite pellit, </div><div class="l">ille sinistrorsum, hic dextrorsum abit, unus utrique </div><div class="l">error, sed variis inludit partibus: hoc te </div><div class="l">crede modo insanum, nihilo ut sapientior ille </div><div class="l">qui te deridet caudam trahat. est genus unum </div><div class="l">stultitiae nihilum metuenda timentis, ut ignis, </div><div class="l">ut rupes fluviosque in campo obstare queratur; </div><div class="l">alterum et huic varum et nihilo sapientius ignis </div><div class="l">per medios fluviosque ruentis: clamet amica </div><div class="l">mater, honesta soror cum cognatis, pater, uxor: </div><div class="l">'hic fossa est ingens, hic rupes maxima: serva!' </div><div class="l">non magis audierit, quam Fusius ebrius olim, </div><div class="l">cum Ilionam edormit, Catienis mille ducentis </div><div class="l">'mater, te appello' clamantibus. huic ego volgus </div><div class="l">errori similem cunctum insanire docebo. </div><div class="l">insanit veteres statuas Damasippus emendo: </div><div class="l">integer est mentis Damasippi creditor? esto. </div><div class="l">'accipe quod numquam reddas mihi' si tibi dicam: </div><div class="l">tune insanus eris, si acceperis, an magis excors </div><div class="l">reiecta praeda, quam praesens Mercurius fert? </div><div class="l">scribe decem a Nerio: non est satis; adde Cicutae </div><div class="l">nodosi tabulas, centum, mille adde catenas: </div><div class="l">effugiet tamen haec sceleratus vincula Proteus. </div><div class="l">cum rapies in ius malis ridentem alienis, </div><div class="l">fiet aper, modo avis, modo saxum et, cum volet, arbor </div><div class="l">si male rem gerere insani est, contra bene sani: </div><div class="l">putidius multo cerebrum est, mihi crede, Perilli </div><div class="l">dictantis, quod tu numquam rescribere possis. <span class="">card 77</span></div><div class="l">audire atque togam iubeo conponere, quisquis </div><div class="l">ambitione mala aut argenti pallet amore, </div><div class="l">quisquis luxuria tristive superstitione </div><div class="l">aut alio mentis morbo calet: huc propius me, </div><div class="l">dum doceo insanire omnis vos, ordine adite. </div><div class="l">danda est ellebori multo pars maxima avaris: </div><div class="l">nescio an Anticyram ratio illis destinet omnem. </div><div class="l">heredes Staberi summam incidere sepulcro, </div><div class="l">ni sic fecissent, gladiatorum dare centum </div><div class="l">damnati populo paria atque epulum arbitrio arri, </div><div class="l">frumenti quantum metit Africa. 'sive ego prave </div><div class="l">seu recte hoc volui, ne sis patruus mihi': credo, </div><div class="l">hoc Staberi prudentem animum vidisse. quid ergo </div><div class="l">sensit, cum summam patrimoni insculpere saxo </div><div class="l">heredes voluit? quoad vixit, credidit ingens </div><div class="l">pauperiem vitium et cavit nihil acrius, ut, si </div><div class="l">forte minus locuples uno quadrante perisset, </div><div class="l">ipse videretur sibi nequior. 'omnis enim res, </div><div class="l">virtus, fama, decus, divina humanaque pulchris </div><div class="l">divitiis parent; quas qui construxerit, ille </div><div class="l">clarus erit, fortis, iustus.' 'sapiensne?' 'etiam, et rex </div><div class="l">et quidquid volet.' hoc veluti virtute paratum </div><div class="l">speravit magnae laudi fore. quid simile isti </div><div class="l">Graecus Aristippus? qui servos proicere aurum </div><div class="l">in media iussit Libya, quia tardius irent </div><div class="l">propter onus segnes. uter est insanior horum? </div><div class="l">nil agit exemplum, litem quod lite resolvit. </div><div class="l">siquis emat citharas, emptas conportet in unum, </div><div class="l">nec studio citharae nec Musae deditus ulli, </div><div class="l">si scalpra et formas non sutor, nautica vela </div><div class="l">aversus mercaturis: delirus et amens </div><div class="l">undique dicatur merito. qui discrepat istis, </div><div class="l">qui nummos aurumque recondit, nescius uti </div><div class="l">conpositis metuensque velut contingere sacrum? </div><div class="l">siquis ad ingentem frumenti semper acervum </div><div class="l">porrectus vigilet cum longo fuste neque illinc </div><div class="l">audeat esuriens dominus contingere granum </div><div class="l">ac potius foliis parcus vescatur amaris; </div><div class="l">si positis intus Chii veterisque Falerni </div><div class="l">mille cadis — nihil est: tercentum milibus, acre </div><div class="l">potet acetum; age si et stramentis incubet unde-</div><div class="l">octoginta annos natus, cui stragula vestis, </div><div class="l">blattarum ac tinearum epulae, putrescat in arca: </div><div class="l">nimirum insanus paucis videatur, eo quod </div><div class="l">maxima pars hominum morbo iactatur eodem. <span class="">card 122</span></div><div class="l">filius aut etiam haec libertus ut ebibat heres, </div><div class="l">dis inimice senex custodis? ne tibi desit? </div><div class="l">quantulum enim summae curtabit quisque dierum, </div><div class="l">unguere si caules oleo meliore caputque </div><div class="l">coeperis inpexa foedum porrigine? quare, </div><div class="l">si quidvis satis est, peiuras, surripis, aufers </div><div class="l">undique? tun sanus? populum si caedere saxis </div><div class="l">incipias servosve tuos, quos aere pararis, </div><div class="l">insanum te omnes pueri clamentque puellae; </div><div class="l">cum laqueo uxorem interimis matremque veneno, </div><div class="l">incolumi capite es? quid enim? neque tu hoc facis Argis </div><div class="l">nec ferro ut demens genetricem occidis Orestes. </div><div class="l">an tu reris eum occisa insanisse parente </div><div class="l">ac non ante malis dementem actum Furiis quam </div><div class="l">in matris iugulo ferrum tepefecit acutum? </div><div class="l">quin, ex quo est habitus male tutae mentis Orestes, </div><div class="l">nil sane fecit quod tu reprehendere possis: </div><div class="l">non Pyladen ferro violare aususve sororem </div><div class="l">Electran, tantum maledicit utrique vocando </div><div class="l">hanc furiam, hunc aliud, iussit quod splendida bilis. </div><div class="l">pauper Opimius argenti positi intus et auri, </div><div class="l">qui Veientanum festis potare diebus </div><div class="l">Campana solitus trulla vappamque profestis, </div><div class="l">quondam lethargo grandi est oppressus, ut heres </div><div class="l">iam circum loculos et clavis laetus ovansque </div><div class="l">curreret. hunc medicus multum celer atque fidelis </div><div class="l">excitat hoc pacto: mensam poni iubet atque </div><div class="l">effundi saccos nummorum, accedere pluris </div><div class="l">ad numerandum: hominem sic erigit; addit et illud: </div><div class="l">'ni tua custodis, avidus iam haec auferet heres.' </div><div class="l">'men' vivo?' 'ut vivas igitur, vigila. hoc age.' 'quid vis?' </div><div class="l">'deficient inopem venae te, ni cibus atque </div><div class="l">ingens accedit stomacho fultura ruenti. </div><div class="l">tu cessas? agedum sume hoc tisanarium oryzae.' </div><div class="l">'quanti emptae?' 'parvo.' 'quanti ergo?' 'octussibus.' 'eheu, </div><div class="l">quid refert, morbo an furtis pereamque rapinis?' </div><div class="l">quisnam igitur sanus? qui non stultus. quid avarus? </div><div class="l">stultus et insanus. quid, siquis non sit avarus, </div><div class="l">continuo sanus? minime. cur, Stoice? dicam. </div><div class="l">'non est cardiacus' Craterum dixisse putato </div><div class="l">'hic aeger'. recte est igitur surgetque? negabit. </div><div class="l"><span class="strikethrough">quod latus aut renes morbo temptentur acuto</span></div><div class="l">non est periurus neque sordidus: inmolet aequis </div><div class="l">hic porcum Laribus; verum ambitiosus et audax: </div><div class="l">naviget Anticyram. quid enim differt, barathrone </div><div class="l">dones quidquid habes an numquam utare paratis? <span class="">card 168</span></div><div class="l">Servius Oppidius Canusi duo praedia, dives </div><div class="l">antiquo censu, gnatis divisse duobus </div><div class="l">fertur et hoc moriens pueris dixisse vocatis </div><div class="l">ad lectum: 'postquam te talos, Aule, nucesque </div><div class="l">ferre sinu laxo, donare et ludere vidi, </div><div class="l">te, Tiberi, numerare, cavis abscondere tristem, </div><div class="l">extimui, ne vos ageret vesania discors, </div><div class="l">tu Nomentanum, tu ne sequerere Cicutam. </div><div class="l">quare per Divos oratus uterque Penatis </div><div class="l">tu cave ne minuas, tu ne maius facias id </div><div class="l">quod satis esse putat pater et natura coercet. </div><div class="l">praeterea ne vos titillet gloria, iure </div><div class="l">iurando obstringam ambo: uter aedilis fueritve </div><div class="l">vestrum praetor, is intestabilis et sacer esto.' </div><div class="l">in cicere atque faba bona tu perdasque lupinis, </div><div class="l">latus ut in circo spatiere et aeneus ut stes, </div><div class="l">nudus agris, nudus nummis, insane, paternis; </div><div class="l">scilicet ut plausus quos fert Agrippa feras tu, </div><div class="l">astuta ingenuum volpes imitata leonem? </div><div class="l">nequis humasse velit Aiacem, Atrida, vetas cur? </div><div class="l">'rex sum.' nil ultra quaero plebeius. 'et aequam </div><div class="l">rem imperito, ac sicui videor non iustus, inulto </div><div class="l">dicere quod sentit permitto.' maxime regum, </div><div class="l">Di tibi dent capta classem redducere Troia. </div><div class="l">ergo consulere et mox respondere licebit? </div><div class="l">'consule.' cur Aiax, heros ab Achille secundus, </div><div class="l">putescit, totiens servatis clarus achivis, </div><div class="l">gaudeat ut populus Priami Priamusque inhumato, </div><div class="l">per quem tot iuvenes patrio caruere sepulcro? </div><div class="l">'mille ovium insanus morti dedit, inclitum Ulixen </div><div class="l">et Menelaum una mecum se occidere clamans.' </div><div class="l">tu cum pro vitula statuis dulcem Aulide natam </div><div class="l">ante aras spargisque mola caput, inprobe, salsa, </div><div class="l">rectum animi servas? 'quorsum?' insanus quid enim Aiax </div><div class="l">fecit? cum stravit ferro pecus, abstinuit vim </div><div class="l">uxore et gnato; mala multa precatus atridis </div><div class="l">non ille aut Teucrum aut ipsum violavit Ulixen. </div><div class="l">'verum ego, ut haerentis adverso litore navis </div><div class="l">eriperem, prudens placavi sanguine Divos.' </div><div class="l">nempe tuo, furiose? 'meo, sed non furiosus.' </div><div class="l">qui species alias veris scelerisque tumultu </div><div class="l">permixtas capiet, commotus habebitur atque </div><div class="l">stultitiane erret nihilum distabit an ira. </div><div class="l">Aiax inmeritos cum occidit desipit agnos: </div><div class="l">cum prudens scelus ob titulos admittis inanis, </div><div class="l">stas animo et purum est vitio tibi cum tumidum est cor? </div><div class="l">siquis lectica nitidam gestare amet agnam, </div><div class="l">huic vestem ut gnatae, paret ancillas, paret aurum, </div><div class="l">Pusam aut Pusillam appellet fortique marito </div><div class="l">destinet uxorem: interdicto huic omne adimat ius </div><div class="l">praetor et ad sanos abeat tutela propinquos. </div><div class="l">quid, siquis gnatam pro muta devovet agna, </div><div class="l">integer est animi? ne dixeris. ergo ubi prava </div><div class="l">stultitia, hic summa est insania; qui sceleratus, </div><div class="l">et furiosus erit; quem cepit vitrea fama, </div><div class="l">hunc circumtonuit gaudens Bellona cruentis. <span class="">card 224</span></div><div class="l">nunc age luxuriam et nomentanum arripe mecum. </div><div class="l">vincet enim stultos ratio insanire nepotes. </div><div class="l">hic simul accepit patrimoni mille talenta, </div><div class="l">edicit, piscator uti, pomarius, auceps, </div><div class="l">unguentarius ac Tusci turba inpia vici, </div><div class="l">cum scurris fartor, cum Velabro omne macellum </div><div class="l">mane domum veniant. quid tum? venere frequentes, </div><div class="l">verba facit leno: 'quidquid mihi, quidquid et horum </div><div class="l">cuique domi est, id crede tuum et vel nunc pete vel cras.' </div><div class="l">accipe quid contra haec iuvenis responderit aequus. </div><div class="l">'in nive Lucana dormis ocreatus, ut aprum </div><div class="l">cenem ego; tu piscis hiberno ex aequore verris. </div><div class="l">segnis ego, indignus qui tantum possideam; aufer, </div><div class="l">sume tibi deciens; tibi tantundem; tibi triplex, </div><div class="l">unde uxor media currit de nocte vocata.' </div><div class="l">filius Aesopi detractam ex aure Metellae, </div><div class="l">scilicet ut deciens solidum absorberet, aceto </div><div class="l">diluit insignem bacam: qui sanior ac si </div><div class="l">illud idem in rapidum flumen iaceretve cloacam? </div><div class="l">Quinti progenies Arri, par nobile fratrum </div><div class="l">nequitia et nugis pravorum et amore gemellum </div><div class="l">luscinias soliti inpenso prandere coemptas, </div><div class="l">quorsum abeant? sani ut creta, an carbone notati? </div><div class="l">aedificare casas, plostello adiungere muris, </div><div class="l">ludere par inpar, equitare in harundine longa </div><div class="l">siquem delectet barbatum, amentia verset. </div><div class="l">si puerilius his ratio esse evincet amare </div><div class="l">nec quicquam differre, utrumne in pulvere, trimus </div><div class="l">quale prius, ludas opus, an meretricis amore </div><div class="l">sollicitus plores: quaero, faciasne quod olim </div><div class="l">mutatus Polemon? ponas insignia morbi, </div><div class="l">fasciolas, cubital, focalia, potus ut ille </div><div class="l">dicitur ex collo furtim carpsisse coronas, </div><div class="l">postquam est inpransi correptus voce magistri? </div><div class="l">porrigis irato puero cum poma, recusat; </div><div class="l">'sume, Catelle': negat; si non des, optet. amator </div><div class="l">exclusus qui distat, agit ubi secum, eat an non, </div><div class="l">quo rediturus erat non arcessitus, et haeret </div><div class="l">invisis foribus? 'nec nunc, cum me vocet ultro, </div><div class="l">accedam? an potius mediter finire dolores? </div><div class="l">exclusit; revocat: redeam? non, si obsecret.' ecce </div><div class="l">servus, non paulo sapientior 'o ere, quae res </div><div class="l">nec modum habet neque consilium, ratione modoque </div><div class="l">tractari non volt. in amore haec sunt mala, bellum, </div><div class="l">pax rursum: haec siquis tempestatis prope ritu </div><div class="l">mobilia et caeca fluitantia sorte laboret </div><div class="l">reddere certa sibi, nihilo plus explicet ac si </div><div class="l">insanire paret certa ratione modoque.' </div><div class="l">quid? cum Picenis excerpens semina pomis </div><div class="l">gaudes, si cameram percusti forte, penes te es? </div><div class="l">quid? cum balba feris annoso verba palato, </div><div class="l">aedificante casas qui sanior? adde cruorem </div><div class="l">stultitiae atque ignem gladio scrutare. modo, inquam. </div><div class="l">Hellade percussa Marius cum praecipitat se, </div><div class="l">cerritus fuit? an commotae crimine mentis </div><div class="l">absolves hominem et sceleris damnabis eundem </div><div class="l">ex more inponens cognata vocabula rebus? <span class="">card 281</span></div><div class="l">libertinus erat, qui circum compita siccus </div><div class="l">lautis mane senex manibus currebat et 'unum', </div><div class="l">— 'quid tam magnum?' addens — , 'unum me surpite morti! </div><div class="l">Dis etenim facile est' orabat, sanus utrisque </div><div class="l">auribus atque oculis; mentem, nisi litigiosus, </div><div class="l">exciperet dominus, cum venderet. hoc quoque volgus </div><div class="l">Chrysippus ponit fecunda in gente Meneni. </div><div class="l">'Iuppiter, ingentis qui das adimisque dolores,' </div><div class="l">mater ait pueri mensis iam quinque cubantis, </div><div class="l">'frigida si puerum quartana reliquerit, illo </div><div class="l">mane die, quo tu indicis ieiunia, nudus </div><div class="l">in Tiberi stabit.' casus medicusve levarit </div><div class="l">aegrum ex praecipiti: mater delira necabit </div><div class="l">in gelida fixum ripa febrimque reducet, </div><div class="l">quone malo mentem concussa? timore Deorum." </div><div class="l">haec mihi Stertinius, sapientum octavos, amico </div><div class="l">arma dedit, posthac ne conpellarer inultus. </div><div class="l">dixerit insanum qui me, totidem audiet atque </div><div class="l">respicere ignoto discet pendentia tergo.' </div><div class="l">'Stoice, post damnum sic vendas omnia pluris, </div><div class="l">qua me stultitia, quoniam non est genus unum, </div><div class="l">insanire putas? ego nam videor mihi sanus.' </div><div class="l">'quid, caput abscissum manibus cum portat Agave </div><div class="l">gnati infelicis, sibi tunc furiosa videtur?' </div><div class="l">'stultum me fateor — liceat concedere veris — </div><div class="l">atque etiam insanum; tantum hoc edissere, quo me </div><div class="l">aegrotare putes animi vitio.' 'accipe: primum </div><div class="l">aedificas, hoc est longos imitaris, ab imo </div><div class="l">ad summum totus moduli bipedalis, et idem </div><div class="l">corpore maiorem rides Turbonis in armis </div><div class="l">spiritum et incessum: qui ridiculus minus illo? </div><div class="l">an, quodcumque facit Maecenas, te quoque verum est, </div><div class="l">tanto dissimilem et tanto certare minorem? </div><div class="l">absentis ranae pullis vituli pede pressis </div><div class="l">unus ubi effugit, matri denarrat, ut ingens </div><div class="l">belua cognatos eliserit: illa rogare, </div><div class="l">quantane? num tantum, sufflans se, magna fuisset? </div><div class="l">'maior dimidio.' 'num tanto?' cum magis atque </div><div class="l">se magis inflaret, 'non, si te ruperis,' inquit, </div><div class="l">'par eris.' haec a te non multum abludit imago. </div><div class="l">adde poemata nunc, hoc est, oleum adde camino, </div><div class="l">quae siquis sanus fecit, sanus facis et tu. </div><div class="l">non dico horrendam rabiem — ' 'iam desine.' ' — cultum </div><div class="l">maiorem censu — ' 'teneas, Damasippe, tuis te.' </div><div class="l">' — mille puellarum, puerorum mille furores — ' </div><div class="l">'o maior tandem parcas, insane, minori.' </div></div><div class="textpart" id="index.xml-body.1_div.1_div.2_div.4"><h4><span class="headingNumber">1.2.4. </span><span class="head">Catii nesciocuius fatuitatem irridet, qui summam hominis felicitatem in arte culinaria poneret.</span></h4><div class="l">'Unde et quo, Catius?' 'non est mihi tempus, aventi </div><div class="l">ponere signa novis praeceptis, qualia vincent </div><div class="l">Pythagoran Anytique reum doctumque Platona.' </div><div class="l">'peccatum fateor, cum te sic tempore laevo </div><div class="l">interpellarim; sed des veniam bonus, oro. </div><div class="l">quodsi interciderit tibi nunc aliquid, repetes mox, </div><div class="l">sive est naturae hoc sive artis, mirus utroque.' </div><div class="l">'quin id erat curae, quo pacto cuncta tenerem </div><div class="l">utpote res tenuis, tenui sermone peractas.' </div><div class="l">'ede hominis nomen, simul et, Romanus an hospes.' </div><div class="l">'ipsa memor praecepta canam, celabitur auctor. </div><div class="l">longa quibus facies ovis erit, illa memento, </div><div class="l">ut suci melioris et ut magis alba rotundis, </div><div class="l">ponere: namque marem cohibent callosa vitellum. </div><div class="l">cole suburbano qui siccis crevit in agris </div><div class="l">dulcior: inriguo nihil est elutius horto. </div><div class="l">si vespertinus subito te oppresserit hospes, </div><div class="l">ne gallina malum responset dura palato, </div><div class="l">doctus eris vivam musto mersare Falerno: </div><div class="l">hoc teneram faciet. pratensibus optima fungis </div><div class="l">natura est; aliis male creditur. ille salubris </div><div class="l">aestates peraget, qui nigris prandia moris </div><div class="l">finiet, ante gravem quae legerit arbore solem. </div><div class="l">Aufidius forti miscebat mella Falerno: </div><div class="l">mendose, quoniam vacuis conmittere venis </div><div class="l">nil nisi lene decet: leni praecordia mulso </div><div class="l">prolueris melius. si dura morabitur alvus, </div><div class="l">mitulus et viles pellent obstantia conchae </div><div class="l">et lapathi brevis herba, sed albo non sine Coo. </div><div class="l">lubrica nascentes inplent conchylia lunae; </div><div class="l">sed non omne mare est generosae fertile testae: </div><div class="l">murice Baiano melior Lucrina peloris, </div><div class="l">ostrea Circaeis, Miseno oriuntur echini, </div><div class="l">pectinibus patulis iactat se molle Tarentum. </div><div class="l">nec sibi coenarum quivis temere arroget artem, </div><div class="l">non prius exacta tenui ratione saporum. </div><div class="l">nec satis est cara piscis averrere mensa </div><div class="l">ignarum, quibus est ius aptius et quibus assis </div><div class="l">languidus in cubitum iam se conviva reponet. </div><div class="l">umber et iligna nutritus glande rotundas </div><div class="l">curvat aper lances carnem vitantis inertem; </div><div class="l">nam Laurens malus est, ulvis et harundine pinguis. </div><div class="l">vinea submittit capreas non semper edulis. </div><div class="l">fecundae leporis sapiens sectabitur armos. </div><div class="l">piscibus atque avibus quae natura et foret aetas, </div><div class="l">ante meum nulli patuit quaesita palatum. <span class="">card 47</span></div><div class="l">sunt quorum ingenium nova tantum crustula promit. </div><div class="l">nequaquam satis in re una consumere curam, </div><div class="l">ut siquis solum hoc, mala ne sint vina, laboret, </div><div class="l">quali perfundat piscis securus olivo. </div><div class="l">Massica si caelo suppones vina sereno, </div><div class="l">nocturna siquid crassi est tenuabitur aura </div><div class="l">et decedet odor nervis inimicus; at illa </div><div class="l">integrum perdunt lino vitiata saporem. </div><div class="l">Surrentina vafer qui miscet faece Falerna </div><div class="l">vina, columbino limum bene colligit ovo, </div><div class="l">quatenus ima petit volvens aliena vitellus. </div><div class="l">tostis marcentem squillis recreabis et Afra </div><div class="l">potorem coclea; nam lactuca innatat acri </div><div class="l">post vinum stomacho; perna magis et magis hillis </div><div class="l">flagitat inmorsus refici, quin omnia malit </div><div class="l">quaecumque inmundis fervent allata popinis. </div><div class="l">est operae pretium duplicis pernoscere iuris </div><div class="l">naturam. simplex e dulci constat olivo, </div><div class="l">quod pingui miscere mero muriaque decebit </div><div class="l">non alia quam qua Byzantia putuit orca. </div><div class="l">hoc ubi confusum sectis inferbuit herbis </div><div class="l">Corycioque croco sparsum stetit, insuper addes </div><div class="l">pressa Venafranae quod baca remisit olivae. </div><div class="l">Picenis cedunt pomis Tiburtia suco: </div><div class="l">nam facie praestant, Venucula convenit ollis; </div><div class="l">rectius Albanam fumo duraveris uvam. </div><div class="l">hanc ego cum malis, ego faecem primus et allec, </div><div class="l">primus et invenior piper album cum sale nigro </div><div class="l">incretum puris circumposuisse catillis. </div><div class="l">inmane est vitium dare milia terna macello </div><div class="l">angustoque vagos piscis urgere catino. </div><div class="l">magna movet stomacho fastidia, seu puer unctis </div><div class="l">tractavit calicem manibus, dum furta ligurrit, </div><div class="l">sive gravis veteri creterrae limus adhaesit. </div><div class="l">vilibus in scopis, in mappis, in scobe quantus </div><div class="l">consistit sumptus? neglectis flagitium ingens. </div><div class="l">ten' lapides varios lutulenta radere palma </div><div class="l">et Tyrias dare circum inlota toralia vestis, </div><div class="l">oblitum, quanto curam sumptumque minorem </div><div class="l">haec habeant, tanto reprehendi iustius illis, </div><div class="l">quae nisi divitibus nequeunt contingere mensis?' </div><div class="l">'docte Cati, per amicitiam Divosque rogatus </div><div class="l">ducere me auditum, perges quocumque, memento. </div><div class="l">nam quamvis memori referas mihi pectore cuncta, </div><div class="l">non tamen interpres tantundem iuveris. adde </div><div class="l">voltum habitumque hominis, quem tu vidisse beatus </div><div class="l">non magni pendis, quia contigit; at mihi cura </div><div class="l">non mediocris inest, fontis ut adire remotos </div><div class="l">atque haurire queam vitae praecepta beatae.' </div></div><div class="textpart" id="index.xml-body.1_div.1_div.2_div.5"><h4><span class="headingNumber">1.2.5. </span><span class="head">Hereditatum captatores quibus artibus uterentur faceto Ulyssem inter et Tiresiam dialogo exponit.</span></h4><div class="l">'Hoc quoque, Tiresia, praeter narrata petenti </div><div class="l">responde, quibus amissas reparare queam res </div><div class="l">artibus atque modis. quid rides?' 'iamne doloso </div><div class="l">non satis est Ithacam revehi patriosque penatis </div><div class="l">adspicere?' 'o nulli quicquam mentite, vides ut </div><div class="l">nudus inopsque domum redeam te vate, neque illic </div><div class="l">aut apotheca procis intacta est aut pecus: atqui </div><div class="l">et genus et virtus, nisi cum re, vilior alga est.' </div><div class="l">quando pauperiem missis ambagibus horres, </div><div class="l">accipe qua ratione queas ditescere. turdus </div><div class="l">sive aliud privum dabitur tibi, devolet illuc, </div><div class="l">res ubi magna nitet domino sene; dulcia poma </div><div class="l">et quoscumque feret cultus tibi fundus honores </div><div class="l">ante Larem gustet venerabilior Lare dives. </div><div class="l">qui quamvis periurus erit, sine gente, cruentus </div><div class="l">sanguine fraterno, fugitivus, ne tamen illi </div><div class="l">tu comes exterior, si postulet, ire recuses.' </div><div class="l">'utne tegam spurco Damae latus? haud ita Troiae </div><div class="l">me gessi, certans semper melioribus.' 'ergo </div><div class="l">pauper eris.' 'fortem hoc animum tolerare iubebo; </div><div class="l">et quondam maiora tuli. tu protinus, unde </div><div class="l">divitias aerisque ruam, dic, augur, acervos.' </div><div class="l">'dixi equidem et dico: captes astutus ubique </div><div class="l">testamenta senum neu, si vafer unus et alter </div><div class="l">insidiatorem praeroso fugerit hamo, </div><div class="l">aut spem deponas aut artem inlusus omittas. </div><div class="l">magna minorve foro si res certabitur olim, </div><div class="l">vivet uter locuples sine gnatis, inprobus, ultro </div><div class="l">qui meliorem audax vocet in ius, illius esto </div><div class="l">defensor; fama civem causaque priorem </div><div class="l">sperne, domi si gnatus erit fecundave coniux. </div><div class="l">"Quinte" puta aut "Publi" — gaudent praenomine molles </div><div class="l">auriculae — "tibi me virtus tua fecit amicum. </div><div class="l">ius anceps novi, causas defendere possum; </div><div class="l">eripiet quivis oculos citius mihi quam te </div><div class="l">contemptum cassa nuce pauperet; haec mea cura est, </div><div class="l">nequid tu perdas neu sis iocus." ire domum atque </div><div class="l">pelliculam curare iube; fi cognitor ipse, </div><div class="l">persta atque obdura: seu rubra canicula findet </div><div class="l">infantis statuas, seu pingui tentus omaso </div><div class="l">Furius hibernas cana nive conspuet Alpes. </div><div class="l">"nonne vides" aliquis cubito stantem prope tangens </div><div class="l">inquiet, "ut patiens, ut amicis aptus, ut acer?" </div><div class="l">plures adnabunt thynni et cetaria crescent. </div><div class="l">sicui praeterea validus male filius in re </div><div class="l">praeclara sublatus aletur, ne manifestum </div><div class="l">caelibis obsequium nudet te, leniter in spem </div><div class="l">adrepe officiosus, ut et scribare secundus </div><div class="l">heres et, siquis casus puerum egerit Orco, </div><div class="l">in vacuum venias: perraro haec alea fallit. </div><div class="l">qui testamentum tradet tibi cumque legendum, </div><div class="l">abnuere et tabulas a te removere memento, </div><div class="l">sic tamen, ut limis rapias, quid prima secundo </div><div class="l">cera velit versu; solus multisne coheres, </div><div class="l">veloci percurre oculo. plerumque recoctus </div><div class="l">scriba ex quinqueviro corvum deludet hiantem </div><div class="l">captatorque dabit risus Nasica Corano.' <span class="">card 58</span></div><div class="l">'num furis? an prudens ludis me obscura canendo?' </div><div class="l">'o Laertiade, quidquid dicam, aut erit aut non: </div><div class="l">divinare etenim magnus mihi donat Apollo.' </div><div class="l">'quid tamen ista velit sibi fabula, si licet, ede.' </div><div class="l">'tempore quo iuvenis Parthis horrendus, ab alto </div><div class="l">demissum genus Aenea, tellure marique </div><div class="l">magnus erit, forti nubet procera Corano </div><div class="l">filia Nasicae, metuentis reddere soldum. </div><div class="l">tum gener hoc faciet: tabulas socero dabit atque </div><div class="l">ut legat orabit; multum Nasica negatas </div><div class="l">accipiet tandem et tacitus leget invenietque </div><div class="l">nil sibi legatum praeter plorare suisque. </div><div class="l">illud ad haec iubeo: mulier si forte dolosa </div><div class="l">libertusve senem delirum temperet, illis </div><div class="l">accedas socius: laudes, lauderis ut absens. </div><div class="l">adiuvat hoc quoque, sed vincit longe prius ipsum </div><div class="l">expugnare caput. scribet mala carmina vecors: </div><div class="l">laudato. scortator erit: cave te roget; ultro </div><div class="l">Penelopam facilis potiori trade.' 'putasne </div><div class="l">perduci poterit tam frugi tamque pudica, </div><div class="l">quam nequiere proci recto depellere cursu?' </div><div class="l">'venit enim magnum donandi parca iuventus </div><div class="l">nec tantum Veneris quantum studiosa culinae. </div><div class="l">sic tibi Penelope frugi est; quae si semel uno </div><div class="l">de sene gustarit tecum partita lucellum, </div><div class="l">ut canis a corio numquam absterrebitur uncto. </div><div class="l">me sene quod dicam factum est. anus inproba Thebis </div><div class="l">ex testamento sic est elata: cadaver </div><div class="l">unctum oleo largo nudis umeris tulit heres, </div><div class="l">scilicet elabi si posset mortua; credo, </div><div class="l">quod nimium institerat viventi. cautus adito </div><div class="l">neu desis operae neve immoderatus abundes. </div><div class="l">difficilem et morosum offendet garrulus: ultra </div><div class="l">'non' 'etiam' sileas; Davus sis comicus atque </div><div class="l">stes capite obstipo, multum similis metuenti. </div><div class="l">obsequio grassare; mone, si increbruit aura, </div><div class="l">cautus uti velet carum caput; extrahe turba </div><div class="l">oppositis umeris; aurem substringe loquaci. </div><div class="l">inportunus amat laudari: donec 'ohe iam' </div><div class="l">ad Caelum manibus sublatis dixerit, urge: </div><div class="l">crescentem tumidis infla sermonibus utrem. </div><div class="l">cum te servitio longo curaque levarit, </div><div class="l">et certum vigilans "quartae sit partis Ulixes" </div><div class="l">audieris "heres": "ergo nunc Dama sodalis </div><div class="l">nusquam est? unde mihi tam fortem tamque fidelem?" </div><div class="l">sparge subinde et, si paulum potes inlacrimare, est </div><div class="l">gaudia prodentem voltum celare. sepulcrum </div><div class="l">permissum arbitrio sine sordibus exstrue: funus </div><div class="l">egregie factum laudet vicinia. siquis </div><div class="l">forte coheredum senior male tussiet, huic tu </div><div class="l">dic, ex parte tua seu fundi sive domus sit </div><div class="l">emptor, gaudentem nummo te addicere. sed me </div><div class="l">imperiosa trahit Proserpina: vive valeque.' </div></div><div class="textpart" id="index.xml-body.1_div.1_div.2_div.6"><h4><span class="headingNumber">1.2.6. </span><span class="head">Rusticani otii commoda cum urbanae vitae molestiis contendit.</span></h4><div class="l">Hoc erat in votis: modus agri non ita magnus, </div><div class="l">hortus ubi et tecto vicinus iugis aquae fons </div><div class="l">et paulum silvae super his foret. auctius atque </div><div class="l">Di melius fecere. bene est. nil amplius oro, </div><div class="l">Maia nate, nisi ut propria haec mihi munera faxis. </div><div class="l">si neque maiorem feci ratione mala rem </div><div class="l">nec sum facturus vitio culpave minorem, </div><div class="l">si veneror stultus nihil horum 'o si angulus ille </div><div class="l">proximus accedat, qui nunc denormat agellum!' </div><div class="l">'o si urnam argenti fors quae mihi monstret, ut illi, </div><div class="l">thesauro invento qui mercennarius agrum </div><div class="l">illum ipsum mercatus aravit, dives amico </div><div class="l">Hercule!', si quod adest gratum iuvat, hac prece te oro: </div><div class="l">pingue pecus domino facias et cetera praeter </div><div class="l">ingenium, utque soles, custos mihi maximus adsis. </div><div class="l">ergo ubi me in montes et in arcem ex Urbe removi, </div><div class="l">quid prius inlustrem Satyris Musaque pedestri? </div><div class="l">nec mala me ambitio perdit nec plumbeus auster </div><div class="l">Autumnusque gravis, Libitinae quaestus acerbae. </div><div class="l">matutine pater, seu Iane libentius audis, </div><div class="l">unde homines operum primos vitaeque labores </div><div class="l">instituunt — sic Dis placitum —, tu carminis esto </div><div class="l">principium. Romae sponsorem me rapis: 'eia, </div><div class="l">ne prior officio quisquam respondeat, urge.' </div><div class="l">sive aquilo radit terras seu bruma nivalem </div><div class="l">interiore diem gyro trahit, ire necesse est. </div><div class="l">postmodo quod mi obsit clare certumque locuto </div><div class="l">luctandum in turba et facienda iniuria tardis. </div><div class="l">'quid tibi vis, insane?' et 'quam rem agis?' inprobus urget </div><div class="l">iratis precibus, 'tu pulses omne quod obstat, </div><div class="l">ad Maecenatem memori si mente recurras.' </div><div class="l">hoc iuvat et melli est, non mentiar. at simul atras </div><div class="l">ventum est Esquilias, aliena negotia centum </div><div class="l">per caput et circa saliunt latus. 'ante secundam </div><div class="l">Roscius orabat sibi adesses ad Puteal cras.' </div><div class="l">'de re communi scribae magna atque nova te </div><div class="l">orabant hodie meminisses, Quinte, reverti.' </div><div class="l">'inprimat his cura Maecenas signa tabellis.' </div><div class="l">dixeris: 'experiar': 'si vis, potes,' addit et instat. </div><div class="l">septimus octavo propior iam fugerit annus, </div><div class="l">ex quo Maecenas me coepit habere suorum </div><div class="l">in numero, dumtaxat ad hoc, quem tollere raeda </div><div class="l">vellet iter faciens et cui concredere nugas </div><div class="l">hoc genus: 'hora quota est?' 'Thraex est Gallina Syro par?' </div><div class="l">'matutina parum cautos iam frigora mordent', </div><div class="l">et quae rimosa bene deponuntur in aure. </div><div class="l">per totum hoc tempus subiectior in diem et horam </div><div class="l">invidiae noster. ludos spectaverat, una </div><div class="l">luserat in campo: 'Fortunae filius' omnes. </div><div class="l">frigidus a Rostris manat per compita rumor: </div><div class="l">quicumque obvius est, me consulit: 'o bone — nam te </div><div class="l">scire, Deos quoniam propius contingis oportet — , </div><div class="l">numquid de Dacis audisti?' 'nil equidem.' 'ut tu </div><div class="l">semper eris derisor.' 'at omnes Di exagitent me, </div><div class="l">si quicquam.' 'quid? militibus promissa Triquetra </div><div class="l">praedia Caesar an est Itala tellure daturus?' </div><div class="l">iurantem me scire nihil mirantur ut unum </div><div class="l">scilicet egregii mortalem altique silenti. <span class="">card 59</span></div><div class="l">perditur haec inter misero lux non sine votis: </div><div class="l">o rus, quando ego te adspiciam quandoque licebit </div><div class="l">nunc veterum libris, nunc somno et inertibus horis </div><div class="l">ducere sollicitae iucunda oblivia vitae? </div><div class="l">o quando faba Pythagorae cognata simulque </div><div class="l">uncta satis pingui ponentur holuscula lardo? </div><div class="l">o noctes cenaeque Deum, quibus ipse meique </div><div class="l">ante larem proprium vescor vernasque procacis </div><div class="l">pasco libatis dapibus. prout cuique libido est, </div><div class="l">siccat inaequalis calices conviva solutus </div><div class="l">legibus insanis, seu quis capit acria fortis </div><div class="l">pocula seu modicis uvescit laetius. ergo </div><div class="l">sermo oritur, non de villis domibusve alienis, </div><div class="l">nec male necne Lepos saltet; sed, quod magis ad nos </div><div class="l">pertinet et nescire malum est, agitamus, utrumne </div><div class="l">divitiis homines an sint virtute beati, </div><div class="l">quidve ad amicitias, usus rectumne, trahat nos </div><div class="l">et quae sit natura boni summumque quid eius. </div><div class="l">cervius haec inter vicinus garrit anilis </div><div class="l">ex re fabellas. siquis nam laudat Arelli </div><div class="l">sollicitas ignarus opes, sic incipit: 'olim </div><div class="l">rusticus urbanum murem mus paupere fertur </div><div class="l">accepisse cavo, veterem vetus hospes amicum, </div><div class="l">asper et attentus quaesitis, ut tamen artum </div><div class="l">solveret hospitiis animum. quid multa? neque ille </div><div class="l">sepositi ciceris nec longae invidit avenae, </div><div class="l">aridum et ore ferens acinum semesaque lardi </div><div class="l">frusta dedit, cupiens varia fastidia cena </div><div class="l">vincere tangentis male singula dente superbo, </div><div class="l">cum pater ipse domus palea porrectus in horna </div><div class="l">esset ador loliumque, dapis meliora relinquens. </div><div class="l">tandem urbanus ad hunc "quid te iuvat" inquit, "amice, </div><div class="l">praerupti nemoris patientem vivere dorso? </div><div class="l">vis tu homines urbemque feris praeponere silvis? </div><div class="l">carpe viam, mihi crede, comes, terrestria quando </div><div class="l">mortalis animas vivunt sortita neque ulla est </div><div class="l">aut magno aut parvo leti fuga: quo, bone, circa, </div><div class="l">dum licet, in rebus iucundis vive beatus, </div><div class="l">vive memor, quam sis aevi brevis." haec ubi dicta </div><div class="l">agrestem pepulere, domo levis exsilit; inde </div><div class="l">ambo propositum peragunt iter, urbis aventes </div><div class="l">moenia nocturni subrepere. iamque tenebat </div><div class="l">nox medium caeli spatium, cum ponit uterque </div><div class="l">in locuplete domo vestigia, rubro ubi cocco </div><div class="l">tincta super lectos canderet vestis eburnos </div><div class="l">multaque de magna superessent fercula cena, </div><div class="l">quae procul exstructis inerant hesterna canistris. </div><div class="l">ergo ubi purpurea porrectum in veste locavit </div><div class="l">agrestem, veluti succinctus cursitat hospes </div><div class="l">continuatque dapes nec non verniliter ipsis </div><div class="l">fungitur officiis, praelambens omne quod adfert. </div><div class="l">ille cubans gaudet mutata sorte bonisque </div><div class="l">rebus agit laetum convivam, cum subito ingens </div><div class="l">valvarum strepitus lectis excussit utrumque. </div><div class="l">currere per totum pavidi conclave magisque </div><div class="l">exanimes trepidare, simul domus alta Molossis </div><div class="l">personuit canibus. tum rusticus: "haud mihi vita </div><div class="l">est opus hac" ait et "valeas: me silva cavosque </div><div class="l">tutus ab insidiis tenui solabitur ervo."' </div></div><div class="textpart" id="index.xml-body.1_div.1_div.2_div.7"><h4><span class="headingNumber">1.2.7. </span><span class="head">Horatii servus libertate usus Saturnalitia festive illum et acriter obiurgat.</span></h4><div class="l">'Iamdudum ausculto et cupiens tibi dicere servos </div><div class="l">pauca reformido.' 'Davusne?' 'ita, Davus, amicum </div><div class="l">mancipium domino et frugi quod sit satis, hoc est, </div><div class="l">ut vitale putes.' 'age libertate Decembri, </div><div class="l">quando ita maiores voluerunt, utere: narra.' </div><div class="l">'pars hominum vitiis gaudet constanter et urget </div><div class="l">propositum; pars multa natat, modo recta capessens, </div><div class="l">interdum pravis obnoxia. saepe notatus </div><div class="l">cum tribus anellis, modo laeva Priscus inani </div><div class="l">vixit inaequalis, clavum ut mutaret in horas, </div><div class="l">aedibus ex magnis subito se conderet unde </div><div class="l">mundior exiret vix libertinus honeste; </div><div class="l">iam moechus Romae, iam mallet doctus Athenis </div><div class="l">vivere, Vertumnis quotquot sunt natus iniquis. </div><div class="l">scurra Volanerius, postquam illi iusta cheragra </div><div class="l">contudit articulos, qui pro se tolleret atque </div><div class="l">mitteret in phimum talos, mercede diurna </div><div class="l">conductum pavit: quanto constantior isdem </div><div class="l">in vitiis, tanto levius miser ac prior illo </div><div class="l">qui iam contento, iam laxo fune laborat.' </div><div class="l">'non dices hodie, quorsum haec tam putida tendant, </div><div class="l">furcifer?' 'ad te, inquam.' 'quo pacto, pessime?' 'laudas </div><div class="l">fortunam et mores antiquae plebis, et idem, </div><div class="l">siquis ad illa Deus subito te agat, usque recuses, </div><div class="l">aut quia non sentis, quod clamas, rectius esse, </div><div class="l">aut quia non firmus rectum defendis et haeres </div><div class="l">nequiquam caeno cupiens evellere plantam. </div><div class="l">Romae rus optas; absentem rusticus Urbem </div><div class="l">tollis ad astra levis. si nusquam es forte vocatus </div><div class="l">ad cenam, laudas securum holus ac, velut usquam </div><div class="l">vinctus eas, ita te felicem dicis amasque, </div><div class="l">quod nusquam tibi sit potandum. iusserit ad se </div><div class="l">Maecenas serum sub lumina prima venire </div><div class="l">convivam: "nemon' oleum fert ocius? ecquis </div><div class="l">audit?" cum magno blateras clamore fugisque. </div><div class="l">Mulvius et scurrae, tibi non referenda precati, </div><div class="l">discedunt. "etenim fateor me" dixerit ille </div><div class="l">"duci ventre levem, nasum nidore supinor, </div><div class="l">inbecillus, iners, siquid vis, adde, popino. </div><div class="l">tu cum sis quod ego et fortassis nequior, ultro </div><div class="l">insectere velut melior verbisque decoris </div><div class="l">obvolvas vitium?" quid, si me stultior ipso </div><div class="l">quingentis empto drachmis deprenderis? aufer </div><div class="l">me voltu terrere; manum stomachumque teneto, </div><div class="l">dum quae Crispini docuit me ianitor edo. <span class="">card 46</span></div><div class="l">te coniunx aliena capit, meretricula Davum: </div><div class="l">peccat uter nostrum cruce dignius? acris ubi me </div><div class="l">natura intendit, sub clara nuda lucerna </div><div class="l">quaecumque excepit turgentis verbera caudae </div><div class="l">clunibus aut agitavit equum lasciva supinum, </div><div class="l">dimittit neque famosum neque sollicitum, ne </div><div class="l">ditior aut formae melioris meiat eodem. </div><div class="l">tu cum proiectis insignibus, anulo equestri </div><div class="l">Romanoque habitu, prodis ex iudice Dama, </div><div class="l">turpis odoratum caput obscurante lacerna, </div><div class="l">non es quod simulas? metuens induceris atque </div><div class="l">altercante libidinibus tremis ossa pavore. </div><div class="l">quid refert, uri virgis ferroque necari </div><div class="l">auctoratus eas, an turpi clausus in arca, </div><div class="l">quo te demisit peccati conscia erilis, </div><div class="l">contractum genibus tangas caput? estne marito </div><div class="l">matronae peccantis in ambo iusta potestas, </div><div class="l">in corruptorem vel iustior? illa tamen se </div><div class="l">non habitu mutatve loco peccatve superne, </div><div class="l">cum te formidet mulier neque credat amanti. </div><div class="l">ibis sub furcam prudens dominoque furenti </div><div class="l">conmittes rem omnem et vitam et cum corpore famam </div><div class="l">evasti: credo, metues doctusque cavebis: </div><div class="l">quaeres, quando iterum paveas iterumque perire </div><div class="l">possis, o totiens servus. quae belua ruptis, </div><div class="l">cum semel effugit, reddit se prava catenis? </div><div class="l">"non sum moechus" ais. neque ego hercule fur, ubi vasa </div><div class="l">praetereo sapiens argentea. tolle periclum: </div><div class="l">iam vaga prosiliet frenis natura remotis. </div><div class="l">tune mihi dominus, rerum imperiis hominumque </div><div class="l">tot tantisque minor, quem ter vindicta quaterque </div><div class="l">inposita haud umquam misera formidine privet? </div><div class="l">adde super, dictis quod non levius valeat; nam, </div><div class="l">sive vicarius est, qui servo paret, uti mos </div><div class="l">vester ait, seu conservus, tibi quid sum ego? nempe </div><div class="l">tu, mihi qui imperitas, aliis servis miser atque </div><div class="l">duceris ut nervis alienis mobile lignum. <span class="">card 83</span></div><div class="l">quisnam igitur liber? sapiens sibi qui imperiosus, </div><div class="l">quem neque pauperies neque mors neque vincula terrent, </div><div class="l">responsare cupidinibus, contemnere honores </div><div class="l">fortis, et in se ipso totus, teres atque rotundus, </div><div class="l">externi nequid valeat per leve morari, </div><div class="l">in quem manca ruit semper fortuna. potesne </div><div class="l">ex his ut proprium quid noscere? quinque talenta </div><div class="l">poscit te mulier, vexat foribusque repulsum </div><div class="l">perfundit gelida, rursus vocat: eripe turpi </div><div class="l">colla iugo Liber, "liber sum" dic age. non quis. </div><div class="l">urget enim dominus mentem non lenis et acris </div><div class="l">subiectat lasso stimulos versatque negantem. </div><div class="l">vel cum Pausiaca torpes, insane, tabella, </div><div class="l">qui peccas minus atque ego, cum Fulvi Rutubaeque </div><div class="l">aut Pacideiani contento poplite miror </div><div class="l">proelia rubrica picta aut carbone, velut si </div><div class="l">re vera pugnent, feriant vitentque moventes </div><div class="l">arma viri? nequam et cessator Davus; at ipse </div><div class="l">subtilis veterum iudex et callidus audis. </div><div class="l">nil ego, si ducor libo fumante: tibi ingens </div><div class="l">virtus atque animus cenis responsat opimis? </div><div class="l">obsequium ventris mihi perniciosius est cur? </div><div class="l">tergo plector enim. qui tu inpunitior illa, </div><div class="l">quae parvo sumi nequeunt, obsonia captas? </div><div class="l">nempe inamarescunt epulae sine fine petitae </div><div class="l">inlusique pedes vitiosum ferre recusant </div><div class="l">corpus. an hic peccat, sub noctem qui puer uvam </div><div class="l">furtiva mutat strigili: qui praedia vendit, </div><div class="l">nil servile gulae parens habet? adde, quod idem </div><div class="l">non horam tecum esse potes, non otia recte </div><div class="l">ponere teque ipsum vitas fugitivus et erro, </div><div class="l">iam vino quaerens, iam somno fallere curam, </div><div class="l">frustra: nam comes atra premit sequiturque fugacem.' </div><div class="l">'unde mihi lapidem?' 'quorsum est opus?' 'unde sagittas?' </div><div class="l">'aut insanit homo aut versus facit.' 'ocius hinc te </div><div class="l">ni rapis, accedes opera agro nona Sabino.' </div></div><div class="textpart" id="index.xml-body.1_div.1_div.2_div.8"><h4><span class="headingNumber">1.2.8. </span><span class="head">Avarum inepte prodigum salse describit.</span></h4><div class="l">'Ut Nasidieni iuvit te cena beati? </div><div class="l">nam mihi quaerenti convivam dictus here illic </div><div class="l">de medio potare die.' 'sic, ut mihi numquam </div><div class="l">in vita fuerit melius.' 'da, si grave non est, </div><div class="l">quae prima iratum ventrem placaverit esca.' </div><div class="l">'in primis Lucanus aper: leni fuit Austro </div><div class="l">captus, ut aiebat cenae pater: acria circum </div><div class="l">rapula, lactucae, radices, qualia lassum </div><div class="l">pervellunt stomachum, siser, allec, faecula Coa. </div><div class="l">his ut sublatis puer alte cinctus acernam </div><div class="l">gausape purpureo mensam pertersit et alter </div><div class="l">sublegit quodcumque iaceret inutile quodque </div><div class="l">posset cenantis offendere, ut Attica virgo </div><div class="l">cum sacris Cereris procedit fuscus Hydaspes </div><div class="l">caecuba vina ferens, Alcon Chium maris expers. </div><div class="l">hic erus "Albanum, Maecenas, sive Falernum </div><div class="l">te magis adpositis delectat, habemus utrumque."' </div><div class="l">'divitias miseras! sed quis cenantibus una, </div><div class="l">Fundani, pulcre fuerit tibi, nosse laboro.' </div><div class="l">'summus ego et prope me Viscus Thurinus et infra, </div><div class="l">si memini, Varius; cum Servilio Balatrone </div><div class="l">Vibidius, quos Maecenas adduxerat umbras. </div><div class="l">Nomentanus erat super ipsum, Porcius infra, </div><div class="l">ridiculus totas semel absorbere placentas; </div><div class="l">Nomentanus ad hoc, qui, siquid forte lateret, </div><div class="l">indice monstraret digito; nam cetera turba, </div><div class="l">nos, inquam, cenamus avis, conchylia, piscis, </div><div class="l">longe dissimilem noto celantia sucum, </div><div class="l">ut vel continuo patuit, cum passeris atque </div><div class="l">ingustata mihi porrexerit ilia rhombi. </div><div class="l">post hoc me docuit melimela rubere minorem </div><div class="l">ad lunam delecta. quid hoc intersit, ab ipso </div><div class="l">audieris melius. tum Vibidius Balatroni </div><div class="l">"nos nisi damnose bibimus, moriemur inulti," </div><div class="l">et calices poscit maiores. vertere pallor </div><div class="l">tum parochi faciem nil sic metuentis ut acris </div><div class="l">potores, vel quod maledicunt liberius vel </div><div class="l">fervida quod subtile exsurdant vina palatum. </div><div class="l">invertunt Allifanis vinaria tota </div><div class="l">Vibidius Balatroque secutis omnibus: imi </div><div class="l">convivae lecti nihilum nocuere lagoenis. </div><div class="l">adfertur squillas inter murena natantis </div><div class="l">in patina porrecta. sub hoc erus "haec gravida" inquit </div><div class="l">"capta est, deterior post partum carne futura. </div><div class="l">his mixtum ius est: oleo, quod prima Venafri </div><div class="l">pressit cella; garo de sucis piscis Hiberi; </div><div class="l">vino quinquenni, verum citra mare nato, </div><div class="l">dum coquitur — cocto Chium sic convenit, ut non </div><div class="l">hoc magis ullum aliud — ; pipere albo, non sine aceto, </div><div class="l">quod Methymnaeam vitio mutaverit uvam. </div><div class="l">erucas viridis, inulas ego primus amaras </div><div class="l">monstravi incoquere; inlutos Curtillus echinos, </div><div class="l">ut melius muria quod testa marina remittat." <span class="">card 54</span></div><div class="l">interea suspensa gravis aulaea ruinas </div><div class="l">in patinam fecere, trahentia pulveris atri </div><div class="l">quantum non Aquilo Campanis excitat agris. </div><div class="l">nos maius veriti, postquam nihil esse pericli </div><div class="l">sensimus, erigimur; Rufus posito capite, ut si </div><div class="l">filius inmaturus obisset, flere. quis esset </div><div class="l">finis, ni sapiens sic Nomentanus amicum </div><div class="l">tolleret: "heu, Fortuna, quis est crudelior in nos </div><div class="l">te Deus? ut semper gaudes inludere rebus </div><div class="l">humanis!" Varius mappa conpescere risum </div><div class="l">vix poterat. Balatro suspendens omnia naso </div><div class="l">"haec est condicio vivendi" aiebat, "eoque </div><div class="l">responsura tuo numquam est par fama labori. </div><div class="l">tene, ut ego accipiar laute, torquerier omni </div><div class="l">sollicitudine districtum, ne panis adustus, </div><div class="l">ne male conditum ius adponatur, ut omnes </div><div class="l">praecincti recte pueri comptique ministrent. </div><div class="l">adde hos praeterea casus, aulaea ruant si, </div><div class="l">ut modo; si patinam pede lapsus frangat agaso. </div><div class="l">sed convivatoris, uti ducis, ingenium res </div><div class="l">adversae nudare solent, celare secundae." </div><div class="l">Nasidienus ad haec "tibi Di, quaecumque preceris, </div><div class="l">commoda dent: ita vir bonus es convivaque comis" </div><div class="l">et soleas poscit. tum in lecto quoque videres </div><div class="l">stridere secreta divisos aure susurros.' </div><div class="l">'nullos his mallem ludos spectasse; sed illa </div><div class="l">redde age quae deinceps risisti.' 'Vibidius dum </div><div class="l">quaerit de pueris, num sit quoque fracta lagoena, </div><div class="l">quod sibi poscenti non dentur pocula, dumque </div><div class="l">ridetur fictis rerum Balatrone secundo, </div><div class="l">Nasidiene, redis mutatae frontis, ut arte </div><div class="l">emendaturus fortunam; deinde secuti </div><div class="l">mazonomo pueri magno discerpta ferentes </div><div class="l">membra gruis sparsi sale multo non sine farre, </div><div class="l">pinguibus et ficis pastum iecur anseris albae </div><div class="l">et leporum avolsos, ut multo suavius, armos, </div><div class="l">quam si cum lumbis quis edit. tum pectore adusto </div><div class="l">vidimus et merulas poni et sine clune palumbis, </div><div class="l">suavis res, si non causas narraret earum et </div><div class="l">naturas dominus; quem nos sic fugimus ulti, </div><div class="l">ut nihil omnino gustaremus, velut illis </div><div class="l">Canidia adflasset, peior serpentibus Afris.' </div></div></div></div><!--TEI back--><div class="stdfooter autogenerated"><div class="footer"><!--standard links to project, institution etc--><a class="plain" href="/">Home</a> </div><address>Q. Horatius Flaccus (Horace).
	    Date: 2016-11-16<br /><!--
	  Generated from index.xml using XSLT stylesheets version 7.45.0a
	       based on http://www.tei-c.org/Stylesheets/
	       on 2018-02-13T19:11:26Z.
	       SAXON HE 9.8.0.5.
		 --></address></div></body></html>